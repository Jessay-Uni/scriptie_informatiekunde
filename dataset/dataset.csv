,datetime,title,content,category,url
4622,2010-05-04 08:40:00,Verdachte bomauto NY opgepakt,"De Amerikaanse opsporingsdiensten hebben een verdachte aangehouden in verband met de mislukte bomaanslag in New York. De man, Faisal Shaszad, is van Pakistaanse afkomst en werd vorig jaar tot Amerikaan genaturaliseerd. Hij stond op het punt een vliegtuig naar Dubai te nemen toen hij werd opgepakt. Volgens functionarissen was hij onlangs nog in Pakistan geweest. De auto die was gebruikt bij de mislukte aanslag had hij contant afgerekend in Connecticut. De politie was sinds gisteravond naar hem op zoek. De aanslag werd dit weekend verijdeld omdat iemand rook uit de geparkeerde auto zag komen. Volgens de politie had de bom veel slachtoffers kunnen maken. De Taliban eisten de verantwoordelijkheid voor de aanslag op, maar die claim werd niet geloofwaardig bevonden. De verdachte wordt vandaag voorgeleid voor een rechtbank in Manhattan. De justitie gaat na of Shaszad medeplichtigen had.",Buitenland,https://nos.nl/artikel/154954-verdachte-bomauto-ny-opgepakt.html
218741,2020-12-04 01:23:00,Blinde mensen kunnen zicht mogelijk deels terugkrijgen door nieuw implantaat,"Blinde mensen kunnen in de toekomst mogelijk deels hun zicht terugkrijgen dankzij nieuw ontwikkelde hersenimplantaten. Volgens het Nederlands Herseninstituut maken de implantaten het mogelijk beelden te herkennen zonder dat de ogen eraan te pas komen. De eerste onderzoeksresultaten, gepubliceerd in het toonaangevende tijdschrift Science, zijn volgens het instituut veelbelovend. De implantaten zijn bedoeld voor in de hersenschors, het gedeelte in het brein waar onder meer visuele informatie wordt verwerkt. Het idee om de hersenschors met een implantaat te stimuleren stamt al uit de jaren 70 van de vorige eeuw, maar de onderzoekers bij het instituut gebruiken nieuwe implantaten met veel meer elektroden in de hersenschors dan tot nu toe mogelijk was. Het onderzoeksteam ontwikkelde implantaten met 1024 elektroden en plaatste deze in de visuele hersenschors van twee niet-blinde apen. De apen kregen eerst de eenvoudige taak een lichtpuntje te herkennen dat werd opgewekt met een elektrode. Daarna moesten ze complexere taken uitvoeren, zoals het onderscheiden van letters die kunstmatig werden gecreëerd in de waarneming van de apen. Dat gebeurde door gelijktijdige stimulatie van acht tot vijftien elektroden. De apen konden met dit kunstmatige zien ook andere vormen herkennen, zoals lijnen en bewegende stippen. ""Je kunt het vergelijken met een matrixbord langs de snelweg"", zegt directeur Pieter Roelfsema van het Herseninstituut. ""Als er een lampje brandt, zie je een stip, maar als je het juiste patroon van lampjes aan zet, zie je een letter of woord. Dat is het type zien dat blinde mensen in de toekomst misschien kunnen krijgen."" ""Ons implantaat is rechtstreeks verbonden met de hersenen, en omzeilt dus de stadia van visuele verwerking door het oog of de oogzenuw"", zegt onderzoeker Xing Chen. ""In de toekomst zou dergelijke technologie gebruikt kunnen worden om het gezichtsvermogen te herstellen van mensen die als gevolg van letsel of door achteruitgang van netvlies, oog of oogzenuw blind geworden zijn, maar bij wie de visuele hersenschors nog intact is."" Met het onderzoek wordt een basis gelegd voor het ontwikkelen van een hersenprothese die blinde mensen in staat zou kunnen stellen om weer functioneel te zien en objecten te herkennen. Ook het navigeren in een onbekende omgeving behoort tot de mogelijkheden. Volgens het Herseninstituut betekent de doorbraak niet dat blinde mensen weer echt kunnen gaan zien. ""We hebben in onze ogen een miljoen pixels. Met het implantaat in de hersenschors zitten we nu op ruim duizend en we willen naar tienduizend. Dat is nog steeds veel slechter dan het normale zien, maar het is meer dan niets"", zegt Roelfsema.",Binnenland,https://nos.nl/artikel/2359209-blinde-mensen-kunnen-zicht-mogelijk-deels-terugkrijgen-door-nieuw-implantaat.html
74753,2014-01-15 09:52:00,Proef met centraal tellen stemmen,"Bij de gemeenteraadsverkiezingen in maart doen vijf gemeenten mee aan een experiment met het centraal tellen van stembiljetten. Het zijn Sittard-Geleen, Kampen, Raalte, Hardenberg en Ouder-Amstel. In deze gemeenten worden de stemmen geteld op een centrale locatie, in plaats van versnipperd in verschillende stemlokalen. Volgens minister Plasterk leidt het centraal tellen er misschien toe dat het sneller en efficiënter gaat. Ook is het voor kiezers, politici en media dan gemakkelijker om het tellen bij te wonen, zegt de minister. De gemeenteraadsverkiezingen zijn op 19 maart. Eind vorig jaar stelde een commissie voor de stemcomputer weer in te voeren en kiezers zelf hun stembiljet te laten uitprinten. Plasterk reageerde gematigd positief op dat voorstel. Het kabinet komt binnenkort met een uitgebreidere reactie. ",Politiek,https://nos.nl/artikel/597635-proef-met-centraal-tellen-stemmen.html
144824,2016-12-16 14:57:00,Toch extra geld voor ontslagen werknemers Hilckmann,"Het omstreden Nijmeegse slachthuis Hilckmann moet twintig werknemers toch een ontslagvergoeding betalen. Dat heeft de rechtbank in Nijmegen bepaald, meldt Omroep Gelderland. Het gaat om vergoedingen tussen de 11.500 en 40.000 euro. De FNV en de ontslagen werknemers hadden een rechtszaak aangespannen tegen Hilckmann, dat begin dit jaar plotseling dichtging. Volgens de rechter kan het bedrijf niet bewijzen dat het zo slecht ging dat het moest sluiten. De gemeente Nijmegen gaf het slachthuis een voorschot van 21 miljoen euro om te kunnen verhuizen naar Cuijk, met behoud van het personeel. De eigenaren sloten voor de verhuizing het bedrijf, waardoor ruim 200 mensen hun baan verloren. Wat er met die 21 miljoen euro gebeurd is, is nog steeds onduidelijk. Zeker 11 miljoen euro zou besteed zijn aan het aflossen van schulden. De gemeente probeert het geld nog steeds terug te krijgen. Hilckmann moet mogelijk ook een schadevergoeding betalen voor ontslaan van de werknemers. Het bedrijf zou vanwege ontwikkelingen op de Chinese markt niet verder kunnen. Ze hebben nog tot 13 januari de tijd om daar bewijs voor te leveren. Hilckmann laat weten de ontslagvergoeding te willen betalen maar de schadevergoeding niet.",Regionaal nieuws,https://nos.nl/artikel/2148685-toch-extra-geld-voor-ontslagen-werknemers-hilckmann.html
236009,2022-01-30 03:50:00,"Hinder in noordoosten VS door zware sneeuwbuien, twee doden in New York","Zware sneeuwbuien hebben in het noordoosten van de Verenigde Staten voor verkeersoverlast en stroomstoringen gezorgd. In de staten New York en Massachusetts is gisteren meer dan een halve meter sneeuw gevallen. In die eerste staat vielen door het noodweer twee doden. Volgens de Amerikaanse nieuwszender NBC vond een sneeuwruimer een vrouw dood in haar auto op Long Island, dat deel uitmaakt van New York. Het andere slachtoffer is een man die in een zwembad viel toen hij sneeuw aan het ruimen was. Volgens de nieuwszender gaat het in beide gevallen om twee New Yorkers op leeftijd. De stad drukt inwoners op het hart om alleen naar buiten te gaan als het noodzakelijk is. De overlast in beeld: In andere staten leidt het winterweer ook tot problemen. In Massachusetts zitten meer dan 95.000 huishoudens zonder stroom. Het hevige winterweer werd verwacht. In vijf staten was de noodtoestand uitgeroepen, omdat het zou gaan om de hevigste sneeuwval in jaren. De kou bereikt ook Florida, waar het volgens het nationale weerbureau NWS tot zes graden onder het vriespunt kan worden. De NWS waarschuwt dat leguanen uit bomen kunnen vallen in Florida, omdat ze vanwege de kou verlammen: Ook het vliegverkeer ondervindt hinder door het extreme winterweer. Duizenden vluchten in onder meer New York en New Jersey zijn geannuleerd.",Buitenland,https://nos.nl/artikel/2415037-hinder-in-noordoosten-vs-door-zware-sneeuwbuien-twee-doden-in-new-york
159044,2017-08-07 15:35:00,Russische oppositieleider Navalny promoot filmpje uit Zondag met Lubach,De Russische oppositieleider Aleksej Navalny heeft een filmpje uit het programma Zondag met Lubach op zijn website geplaatst en het op Twitter aanbevolen. Hij heeft er een Russische vertaling bij geplaatst. In het filmpje van vier maanden geleden legt Arjen Lubach uit hoe de oppositie in Rusland wordt gekneveld. Lubach vertelt dat Navalny premier Medvedev heeft beschuldigd van corruptie en nu zelf op dubieuze gronden veroordeeld is voor verduistering. Volgens Navalny was zijn proces politiek gemotiveerd. Door de veroordeling kan Navalny zich niet verkiesbaar stellen voor de Russische presidentsverkiezingen van volgend jaar. Het item van Zondag met Lubach wordt onder meer opgevrolijkt door beelden van een ongemakkelijk dansende premier Medvedev. Inmiddels hebben meer dan honderdduizend Russen het filmpje bekeken. ,Buitenland,https://nos.nl/artikel/2186917-russische-oppositieleider-navalny-promoot-filmpje-uit-zondag-met-lubach.html
129800,2016-05-06 02:15:00,Twee gewonden bij vechtpartij in opvang minderjarige asielzoekers,Bij een massale vechtpartij in een tijdelijke opvang voor minderjarige asielzoekers in Goirle zijn twee mensen aangehouden. Ze liepen allebei steekwonden op tijdens de vechtpartij. Een van hen moest worden behandeld in het ziekenhuis. Er waren zeker twaalf mensen betrokken bij de schermutseling. Maar de vechtpartij draaide volgens de politie waarschijnlijk om de twee gearresteerde jonge asielzoekers. De aanleiding is nog niet bekend. Bij de vechtpartij werden onder meer stokken en messen gebruikt. Er zijn ook vernielingen aangericht in het gebouw waar de minderjarige asielzoekers worden opgevangen. ,Binnenland,https://nos.nl/artikel/2103350-twee-gewonden-bij-vechtpartij-in-opvang-minderjarige-asielzoekers.html
160630,2017-09-05 17:27:00,320 miljoen dollar witwassen doe je zo,"Een lingeriewinkel in Amsterdam, een Nederlandse familie op Curaçao en honderden miljoenen dollars cash in Venezuela. Allemaal zijn ze verbonden in een van de grootste witwaszaken van de afgelopen jaren, die vandaag van start ging in de rechtbank in Zwolle. Zonder de vier verdachten, die waren er om uiteenlopende redenen niet bij. In ruim tien jaar tijd zou de familie G. meer dan 320 miljoen dollar hebben witgewassen. Hoe hebben ze dat volgens het Openbaar Ministerie gedaan? Het succes van de operatie is voor een groot deel te danken aan de instortende economie in Venezuela. Dat zit zo: het gaat al tijden heel slecht in het land en door die onrust is een Venezolaanse bolivar, de lokale munteenheid, steeds minder waard. Kreeg je tien jaar terug nog 47 dollarcent voor een bolivar, nu is dat nog maar 10 cent. Venezolanen zien het geld dat ze hebben dus razendsnel minder waard worden. Daarom ruilen ze hun bolivars liever om voor dollars, die zijn veel stabieler. Witwassen speelt een belangrijke rol in de onderwereld. Aan crimineel geld komen is één ding, om het uit kunnen geven, zul je er ook voor moeten zorgen dat niet te achterhalen is hoe je eraan gekomen bent. Dat kan bijvoorbeeld door alleen maar cash te betalen, maar bij het kopen van een auto of een huis zal een grote zak contant geld tot veel vragen leiden. Dus zetten criminelen grote bedragen liever op een bankrekening. Maar ook dat gaat niet zomaar: banken zijn ook niet gek, vaak zijn ze zelfs verplicht uit te zoeken waar zo'n grote hoeveelheid cash vandaan komt. Om je sporen uit te wissen heb je dus witwassers nodig. Zij zorgen ervoor dat je op een onverdachte manier je geld kunt uitgeven. Om een massale uitverkoop van bolivars te voorkomen, heeft de overheid in Venezuela een beperking opgelegd. Iedere Venezolaan kan een speciale creditcard krijgen en daar tegen een heel gunstige wisselkoers dollars op zetten. De overheid maakt die gunstige wisselkoers mogelijk: ze legt geld bij voor elke gewisselde bolivar. De creditcards kunnen alleen gebruikt worden voor kleine aankopen in het buitenland, en zijn alleen bedoeld voor medicijnen (die in eigen land door de crisis onbetaalbaar worden) en vakanties. Waaraan de burgers hun geld uitgeven kan de overheid gewoon zien op de bonnetjes van de creditcard. Terug naar de familie G. Die ruikt geld. De familie besluit om een bedrijf op te richten met onder meer vestigingen op Curaçao en in Nederland, en een Nederlandse bankrekening bij ING (dat is belangrijk, meer daarover later). Volgens de omschrijving van het bedrijf bij de Kamer van Koophandel handelt het bedrijf in medicijnen, en dat is precies waar de Venezolanen hun creditcard voor mogen gebruiken. Later verandert de omschrijving van het bedrijf naar lingeriewinkel. ""Kennelijk valt lingerie voor de overheid van Venezuela ook onder vakantie"", concludeert de persofficier. Om betalingen met de Venezolaanse creditcards aan te kunnen nemen, heeft de familie alleen nog pinapparaten nodig. Die vraagt het nu officieel geregistreerde bedrijf met een officiële bankrekening aan langs de normale weg: bij financieel dienstverleners, gewoon in de bovenwereld. De handel komt snel op gang, alleen medicijnen of ondergoed worden er nooit verkocht. De winkel is niet meer dan een woonadres in Amsterdam-Oost met een brievenbus. Venezolanen betalen in een soort wisselkantoren op Curaçao met hun speciale creditcard via de pin-terminals en op de rekening staat dat het om een betaling voor medicijnen of ondergoed gaat. Maar in werkelijkheid krijgen ze een stapel dollars, handje contantje. Dat ze voor die dollars veel meer betalen dan ze waard zijn, maakt ze niet uit. Het is altijd nog beter dan het alternatief. Bovendien kunnen ze de cash in eigen land op de zwarte markt weer met winst doorverkopen. Naast deze zogenoemde agents kloppen ook subagents bij de kantoren aan: mensen met niet één, maar een hele koffer vol speciale Venezolaanse creditcards. Ook de familie G. schiet er iets mee op: het zogenaamde lingeriebedrijf krijgt voor elke transactie een beloning. Oftewel: er komt meer geld binnen op de rekening dan dat ze cash uitbetalen. Tussen 2004 en nu leverde ze dat ruim 20 miljoen euro op, zegt het OM. Het klinkt allemaal wat vreemd, toch is deze handel rond cash wijdverbreid. 'Swipen' heet het, en niet alleen de Nederlandse familie op Curaçao zou eraan hebben verdiend. Opvallend genoeg is dat ook de verdediging waar de advocaten van de familie zich vandaag in de rechtbank in Zwolle op beroepen. ""Iedereen op Curaçao weet dat swipen op grote schaal gebeurde en gemeengoed is"", aldus een de advocaten. Doet er niet toe, stelt het OM. Want belangrijker nog dan de vraag of er geswipet is (en of dat legaal is of niet), is de vraag: waar komt al dat cashgeld vandaan dat de familie aan de klanten meegaf? Uit de ""keiharde misdaadwereld"", stelt de officier van justitie. Dit is namelijk waar het echte witwassen om de hoek komt kijken. Sommige klanten zijn bij het OM bekend. Zoals de Curaçaose loterijbaas Robbie dos Santos. Die is eerder al veroordeeld voor belastingfraude en witwassen en moest 36 miljoen euro terugbetalen. Andere bronnen van cash zijn moeilijker te achterhalen. Er zijn aanwijzingen dat het gaat om Zuid-Amerikaanse drugskartels. Sommige terminals zouden namelijk zijn teruggevonden langs de grenzen van Colombia, gebieden waar veel kartels actief zijn. De criminelen die hun pakketjes dollars aan de winkel meegaven, om doorverkocht te worden op de zwarte markt in Venezuela, krijgen daar natuurlijk iets voor terug. Voor elke hoeveelheid cash die bij de winkel is ingeleverd, krijgt de leverancier eenzelfde bedrag teruggestort op zijn rekening (minus het beetje winst dat de familie achterhoudt). Een digitale transactie dus, waarbij de sporen makkelijker zijn uit te wissen. De rekeningen kunnen bij banken staan die minder vragen stellen, en het geld kan direct via tientallen rekeningen worden doorgeschoven. Daar achteraangaan is zo goed als zinloos. De witwasconstructie is dan geslaagd. Een crimineel heeft zijn contante 'illegale' geld omgewisseld voor geld op een rekening dat hij gewoon kan uitgeven, zonder dat direct te achterhalen is waar het vandaan komt. In totaal hebben er zo'n 1 miljoen transacties via de winkel plaatsgevonden. In een groot aantal gevallen heeft het OM geen idee wie er achter de cash zit. Dat de familie G. toch tegen de lamp liep, is mede te danken aan een melding door ING. De bank vond het verdacht dat dat er 150 miljoen euro via de rekening van de kleine winkel stroomde en trok aan de bel. Op dit moment loopt er op Curaçao nog een onderzoek naar medewerkers van het familiebedrijf die mogelijk meegeholpen hebben bij het witwassen. Hoewel de advocaten van de familie G. het swipen niet ontkennen, is de familie nog niet veroordeeld voor witwassen. Wat de eisen zijn van het OM is nog niet duidelijk. De zaak is net begonnen, het kan nog maanden duren voordat de rechter een oordeel uitspreekt. Een belangrijke vraag de komende tijd zal zijn: komt de cash die in de winkel van de familie over de toonbank ging uit de onderwereld, en in hoeverre wisten de betrokkenen dat? Ook voor het OM staat er veel op het spel. Niet alleen zijn de Nederlandse overheid en het Nederlandse financiële stelsel volgens de officier van justitie op grote schaal misbruikt, de witwassers zijn de spil tussen de onder- en de bovenwereld. Ze maken veel verdere criminaliteit mogelijk. Over twee weken is de volgende zitting.",Economie,https://nos.nl/artikel/2191522-320-miljoen-dollar-witwassen-doe-je-zo.html
71223,2013-11-16 16:46:00,Auto's geraakt door fiets op A59,Onbekenden hebben vannacht vanaf een fietsbrug een fiets op de A59 bij Den Bosch gegooid. Daarbij raakten vier auto's beschadigd. Voor zover bekend is niemand gewond geraakt. De politie zoekt getuigen.,Binnenland,https://nos.nl/artikel/575832-auto-s-geraakt-door-fiets-op-a59.html
210875,2020-05-31 20:33:00,Nieuwe covid-besmettingen leggen Suriname lam,"In Suriname is code rood afgekondigd vanwege vier nieuwe coronabesmettingen. Scholen die maandag weer open zouden gaan voor leerlingen blijven langer dicht en het binnenlandse vliegverkeer is stilgelegd. De nieuwe covid-19-besmettingen zijn gemeld door het ministerie van Volksgezondheid van Suriname. Correspondent Nina Jurna vanuit Brazilië: ""De afgelopen weken kwamen er geen nieuwe besmettingen bij. Toch is het virus nu weer opgelaaid. In Suriname gaan bij een paar besmettingen alle alarmbellen al af, omdat het land slechts 25 tot 30 beademingsapparaten telt."" In totaal telt Suriname nu vijftien coronapatiënten. Van hen is er een overleden. Van de vier nieuwe besmettingsgevallen werd er een gemeld op dinsdag 26 mei, twee gisteren en een vandaag. Volgens het ministerie is nog niet van alle besmettingen ook de bron bekend. President Desi Bouterse komt later met een verklaring. Mogelijk komen de besmettingen vanuit buurland Frans-Guyana. ""Dit zijn poreuze grenzen"", aldus Jurna. De heropening van de scholen is nu uitgesteld naar volgende week maandag. Het binnenlandse vliegverkeer van en naar Paramaribo is stilgelegd, wegen naar het oosten zijn afgesloten en een belangrijke brug is dicht. Surinamers moeten vanwege code rood zoveel mogelijk thuisblijven en afstand houden. Die maatregelen bleken lastig afgelopen week bij de verkiezingen. Die waren afgelopen maandag en verliepen rommelig. Het aantal getelde stemmen staat op 99,5 procent. Vandaag zouden leden van het Onafhankelijk Kiesbureau (OKB) geweerd zijn uit een sporthal in Paramaribo, waar de laatste verkiezingsresultaten worden verwerkt. Het sluiten van de sporthal zou te maken hebben met het afkondigen van de code rood, meldt de nieuwssite Starnieuws. De voorzitter is verontwaardigd over het terugsturen van haar medewerkers. ""Dit is de zoveelste belediging, de maat is vol"", zegt OKB-voorzitter Jennifer van Dijk-Silos tegen Starnieuws. Maar de ondervoorzitter van het stembureau weerspreekt dat en zegt niemand geweerd te hebben. In een reactie op de ontstane onrust zegt de voorzitter van het hoofdstembureau ""uit veiligheidsoverwegingen besloten te hebben de verkiezingswerkzaamheden te staken vanwege covid-19"". Er wordt volgens voorzitter Nerkust één rustdag ingelast. Vier oppositiepartijen in Suriname hebben intussen een regeerakkoord gesloten. Ze lopen daarmee vooruit op de officiële verkiezingsuitslag. Volgens het akkoord wordt Chan Santokhi van de VHP de nieuwe president van Suriname.",Buitenland,https://nos.nl/artikel/2335762-nieuwe-covid-besmettingen-leggen-suriname-lam.html
20802,2011-06-28 08:10:00,Foto's Britse criminelen op site politie,"De politie Amsterdam-Amstelland zet vandaag opnieuw foto's van voortvluchtige, zware Britse criminelen op de website 'de politie zoekt'. Nederland is een gewilde uitwijkplaats voor Britse criminelen, in het bijzonder Amsterdam. De foto's worden geplaatst in het kader van Operation Return II, een vervolg op de actie van vorig jaar. Toen zette de politie zes mensen op de lijst van wie er twee zijn opgepakt. Van de 83 Britse criminelen die in de laatste vier jaar in Nederland opgepakt werden, zaten er meer dan 50 in Amsterdam. De politie hoopt dat de nieuwe foto's tips van het publiek opleveren.",Binnenland,https://nos.nl/artikel/251697-foto-s-britse-criminelen-op-site-politie.html
71471,2013-11-20 18:28:00,Alternatief voor de voedselbank,"De outlet heeft inmiddels zeven vestigingen, en de oprichter wil binnen een jaar naar 30 tot 35 winkels. Het bedrijf koopt overbodige partijen op van A-merk-fabrikanten en verkoopt die op markten en sinds een half jaar in supermarkten. Volgens een van de initiatiefnemers is het een schot in de roos. ""Vooral voor de doelgroep: mensen met een smalle beurs. Die zijn heel blij met ons concept; veel producten voor weinig geld. Via onze website krijgen we heel veel schrijnende voorbeelden te lezen: mensen die zeggen, 'wat fijn dat u er bent'. Eindelijk kan mijn jarig zoontje eens gebak trakteren"". ''Waarom ik dit doe? Al 25 jaar zit ik in dit soort zaken. Jarenlang verkochten we die overproductie aan het buitenland, maar door de huidige crisis is de nood in Nederland erg hoog. D'r is heel veel armoede hier"", zegt Arie, een van de initiatiefnemers. Hij wil liever niet met zijn achternaam op de website. Doordat het om partijen gaat die fabrikanten over hebben, verschilt het aanbod nogal. Deze week rookworsten en ijsjes, volgende week misschien kippenbouten en kaassoufflés. Vanochtend werd de zevende vestiging van Mega Food Stunter geopend, in Harderwijk. Een gezellige winkel is het niet echt, maar daat gaat het ook niet om: ""Nee, het gaat om de goede producten tegen lage prijzen. Daar komen de mensen voor"". Deze week wist de keten ook beslag te leggen op kerststollen. ""Dat klopt. Een producent had deze week een proefproductie. Hij wilde kijken hoeveel stollen hij per uur kon maken. Nou, de productie van een dag hebben wij gekocht"". Volgens de ondernemer is zijn keten iets duurder dan de Voedselbank en veel goedkoper dan de goedkoopste supermarkt. ",Economie,https://nos.nl/artikel/577414-alternatief-voor-de-voedselbank.html
188066,2019-01-25 16:21:00,Giften van buiten de EU aan politieke partijen verboden,"Het kabinet wil giften aan Nederlandse politieke partijen van buiten de Europese Unie verbieden. De reden daarvoor is ""het toegenomen risico op buitenlandse beïnvloeding van onze democratie,"" zegt minister Ollongren van Binnenlandse Zaken. Er geldt een uitzondering voor giften van Nederlandse kiesgerechtigden die buiten de EU wonen. Ollongren wil niet alleen het verbod doorvoeren, maar ook dat politieke partijen de kleinste giften vanuit andere EU-lidstaten openbaar maken. Ze benadrukt het belang van transparantie voor politieke partijen, zeker als het gaat om waar hun geld vandaan komt. De Wet financiering politieke partijen wordt aangepast naar aanleiding van conclusies van de commissie Veling. Die adviseerde vorig jaar om alle buitenlandse giften te verbieden, maar zo ver wil de minister niet gaan. In het regeerakkoord is wel afgesproken dat geldstromen naar politieke, maatschappelijke en religieuze organisaties transparanter worden. De aangepaste Wet financiering politieke partijen wordt nu voor advies naar de Raad van State gestuurd en gaat voor de zomer naar de Tweede Kamer. Deze nieuwe wet gaat voor alle politieke partijen gelden, maar vooral de PVV zal hier problemen door krijgen. De partij van Geert Wilders kreeg meer dan 100.000 euro van het Amerikaanse David Horowitz Freedom Center in de periode van 1 januari 2015 tot en met 22 februari 2017. Het kabinet wil later een wetsvoorstel doen om de positie van politieke partijen verbeteren. De bedoeling is dat partijen pas subsidie kunnen krijgen als zij bij verkiezingen ten minste één zetel in de Kamer hebben gekregen. Afsplitsingen van fracties komen dan dus niet meer in aanmerking voor subsidie. Minister Ollongren wil zo afsplitsingen in het parlement tegengaan. Behalve regels over de financiering, komen er ook voorschriften voor de organisatie van partijen en digitaal campagne voeren. De commissie-Veling was ingesteld om te kijken of de Wet financiering politieke partijen goed werkt. Die bestaat sinds 2013 en bepaalt dat giften aan politieke partijen van meer dan 4500 euro openbaar moeten worden gemaakt. Ook staat in de wet dat partijen in de Eerste en Tweede Kamer in aanmerking komen voor overheidssubsidie als zij ten minste duizend leden hebben die jaarlijks minimaal 12 euro contributie per persoon betalen. Door die regel krijgt de PVV geen subsidie, omdat de partij geen leden heeft.",Politiek,https://nos.nl/artikel/2269013-giften-van-buiten-de-eu-aan-politieke-partijen-verboden.html
144955,2016-12-19 12:23:00,Israël pakt rijke zakenman op voor corruptie in Guinee,"De politie in Israël heeft een van de rijkste mensen van het land opgepakt wegens omkoping in het Afrikaanse land Guinee. De politie wilde niet zeggen wie het is, maar volgens mijnbedrijf BSGR is het de zakenman Beny Steinmetz, een miljardair. Steinmetz zou als eigenaar van een mijnbedrijf dat in Guinee actief is ambtenaren en politici hebben omgekocht. Met de corruptie zouden tientallen miljoenen dollars zijn gemoeid. Ook wordt hij beschuldigd van witwassen. Zijn huis en bedrijf zijn vanmorgen doorzocht. Bij het onderzoek wordt samengewerkt met opsporingsinstanties in Guinee, de VS en Zwitserland. Ook de Organisatie voor Economische Samenwerking en Ontwikkeling (OESO) is bij het onderzoek betrokken. De OESO wil corruptie in lidstaten aanpakken. BSGR is opgericht door Beny Steimetz en zijn broer Daniel. Beny zou zijn aandelen later aan zijn broer hebben verkocht en alleen nog als adviseur aan BSGR zijn verbonden. BSGR zegt dat de beschuldigingen op niets zijn gebaseerd. Het Financieele Dagblad schreef in april al over het onderzoek tegen Steinmetz. Aanleiding was het opduiken van zijn naam in de Panama Papers: de miljoenen documenten van een Panamees juridisch adviesbureau die in handen van een Duitse krant waren gevallen. ABN Amro bleek zaken te doen met de man, die toen al werd verdacht van corruptie bij het verkrijgen van mijnbouwconcessies in Guinee. Uit onderzoek van de krant bleek dat in 2008 een concessie voor de ontginning van ijzerertsmijnen onverwacht naar BSGR was gegaan, terwijl die al aan een Brits-Australische bedrijf was gegund. Na het overlijden van de toenmalige president stelde een regeringscommissie vast dat BSGR steekpenningen had betaald aan diens vrouw. De vrouw bekende en werd informant van de FBI. BSGR raakte de concessie kwijt. Steinmetz woont sinds 2010 in Zwitserland. De Zwitserse politie doorzocht in 2013 zijn woning in Genève en ook zijn privévliegtuig. In november vorig jaar besliste een Zwitserse rechtbank dat de in beslag genomen documenten over de mijnaffaire aan het Amerikaanse ministerie van Justitie mochten worden gegeven. Volgens het FD gaat achter BSGR een kluwen aan vrijwel onontwarbare vennootschappen schuil, waaronder ook 25 brievenbusfirma's in Nederland. Die worden door een stichting in Liechtenstein aangestuurd, schrijft de krant.",Buitenland,https://nos.nl/artikel/2149158-israel-pakt-rijke-zakenman-op-voor-corruptie-in-guinee.html
114852,2015-10-13 17:58:00,Zwangere vrouwen kunnen worden vastgezet bij wanbetaling,"Mensen met een verkeersboete, krijgen nog meer mogelijkheden om het openstaande bedrag gespreid te betalen. Zwangere vrouwen zijn geen uitzondering en kunnen uiteindelijk net als iedereen worden opgesloten als ze een openstaande boete niet voldoen. Dat zei staatssecretaris Dijkhoff tijdens het Vragenuurtje in de Tweede Kamer. Aanleiding zijn de zorgen van de SP over mensen die hun boete wel willen betalen, maar dat niet kunnen. SP-Kamerlid Kooiman vindt net als de Politievakbond, dat het onwenselijk is dat zwangere wanbetalers kunnen worden opgesloten. Volgens haar brengt dat “onaanvaardbare risico’s” met zich mee voor de moeder en het ongeboren kind. Zij wil dat mensen altijd een betalingsregeling kunnen aanvragen, zodat bedragen niet flink oplopen en de vrouw in de gevangenis terecht komt. Kooiman noemt detentie een te ingrijpend middel en denkt dat “het zomaar iedereen kan gebeuren” om bij wanbetaling vastgezet te worden. De staatssecretaris zei dat hij het ""niet eens is met het beeld dat wordt opgeroepen"". Volgens hem moet een rechter besluiten of iemand wordt opgesloten en hij benadrukt dat dat niet zomaar gebeurt. “Je moet eerst de wet overtreden, de boete lange tijd niet betalen, daar gaat zo 2 jaar overheen”, aldus Dijkhoff. Hij zegt dat er pas op het laatste moment over wordt gegaan op gijzeling. ""Wie gegijzeld wordt, heeft genoeg kansen gehad"", aldus de staatssecretaris. Hij zegt ook dat de politie kan besluiten om een vrouw niet mee te nemen naar het bureau. Daarbij komt dat alle Nederlandse gevangenissen geschikt zijn voor zwangere vrouwen. Volgens de staatssecretaris vindt er sowieso altijd een medische keuring plaats, voordat iemand wordt opgesloten. Vorig jaar waren er 36 onderzoeken, waarvan 8 mensen niet werden opgesloten omdat hun medische toestand te slecht was.",Politiek,https://nos.nl/artikel/2062903-zwangere-vrouwen-kunnen-worden-vastgezet-bij-wanbetaling.html
55137,2013-03-04 16:00:00,Drie jaar cel voor Duitse hooligan,"Een Duitse hooligan is tot drie jaar cel veroordeeld voor het mishandelen van een fan van een andere club. De dader was fan van Werder Bremen en het slachtoffer van Schalke 04. De rechter in Bremen veroordeelde de 27-jarige man vanochtend voor poging tot doodslag en ernstige mishandeling. Hij was vorig jaar mei na een wedstrijd met een paar maten in het centrum van Bremen op zoek gegaan naar Schalke-fans. Bij een gevecht kwam het 44-jarige slachtoffer op de grond te liggen. De dader sprong daarna met zijn volle gewicht op het hoofd van de liggende Schalke-fan. Die liep diverse gezichtsbreuken op en kan mogelijk nooit meer werken, mede door de angstaanvallen waaraan hij sindsdien lijdt. De Duitse rechter noemde de mishandeling onvoorstelbaar en zo gruwelijk dat een lange celstraf gerechtvaardigd is.",Buitenland,https://nos.nl/artikel/480742-drie-jaar-cel-voor-duitse-hooligan.html
32028,2012-02-14 06:33:00,Minder buitenlandse vakanties,"Tijdens de voorjaarsvakantie gaan minder Nederlanders naar het buitenland. Het Nederlands Bureau voor Toerisme en Congressen verwacht dat er 700.000 Nederlanders naar het buitenland gaan, dat zijn er 100.000 minder dan vorig jaar. Het aantal mensen dat in eigen land op vakantie gaat blijft met 700.000 gelijk. Door de economische crisis gaan Nederlanders ook minder lang en minder ver op vakantie. Volgens het toerismebureau geven mensen verder minder geld uit als ze weg zijn. De voorjaarsvakanties vallen dit jaar tussen 18 februari en 4 maart.",Economie,https://nos.nl/artikel/340715-minder-buitenlandse-vakanties.html
88243,2014-08-22 04:57:00,Slachtoffers MH17 terug in Maleisië,"In Maleisië is het vliegtuig geland met slachtoffers van de vliegramp met vlucht MH17. Aan boord zijn de stoffelijke overschotten van twintig Maleisische slachtoffers die in Nederland zijn geïdentificeerd. Een toestel van Malaysia Airlines vloog de slachtoffers van Schiphol naar Kuala Lumpur. Militairen in witte uniformen droegen de kisten het vliegtuig uit. Op iedere kist lag een Maleisische vlag. Na de aankomst werd een ceremonie met een minuut stilte gehouden. Daarbij waren de koning, de premier en nabestaanden aanwezig. Piloten en stewardessen van Malaysia Airlines stonden op het vliegveld te wachten op de aankomst van het toestel met witte bloemen in hun handen. Het is vandaag een dag van nationale rouw in Maleisië, ter nagedachtenis aan de slachtoffers van de vliegramp in Oekraïne. De regering heeft haar inwoners opgeroepen zwarte kleding te dragen en allemaal de minuut stilte in acht te nemen. Volgens Harry Molenaar, de Nederlandse ambassadeur in Maleisië, worden de lichamen die zijn aangekomen, direct begraven. ""Bij veel van de begrafenissen zijn ministers en hoogwaardigheidsbekleders aanwezig. Daar is de rest van de dag eigenlijk mee gevuld."" In totaal kwamen er 43 Maleisiërs om bij de ramp, van hen zijn er nu 28 geïdentificeerd. Het is nog niet bekend wanneer de andere slachtoffers naar huis worden gebracht.",Buitenland,https://nos.nl/artikel/689441-slachtoffers-mh17-terug-in-maleisie.html
128388,2016-04-15 16:48:00,Rusland boos over Turkse blokkade van nieuwssite,"Het Russische ministerie van Buitenlandse Zaken noemt het onwettig dat Turkije de website van het Russische persbureau Sputnik heeft geblokkeerd. Vanochtend maakte Sputnik bekend dat de website niet meer bereikbaar was vanuit Turkije. Turkije liet in een reactie weten dat een site mag worden geblokkeerd als er informatie op staat die in strijd is met de wet. Een rechter moet beslissen of de site geblokkeerd moet blijven. Naar aanleiding van welk bericht de site is geblokkeerd, is niet bekendgemaakt. In een schriftelijke verklaring van het Russische ministerie van Buitenlandse Zaken staat dat de blokkade een ""grove schending van fundamentele mensenrechten en vrijheid"" is. De relatie tussen de regeringen in Ankara en Moskou is al langer slecht. Dat is vooral het geval sinds november, toen Turkije een Russisch gevechtsvliegtuig uit de lucht schoot. Turkije beschuldigt Rusland verder van het steunen van Syrische Koerden om Turkije dwars te zitten. Tijdens Poetins jaarlijkse 'gesprek met het volk' zei de Russische president gisteren dat hij Turken beschouwt als zijn vrienden. ""We hebben alleen problemen met sommige van hun politici"", zei Poetin. Hij adviseerde de Russen verder om voorlopig geen vakantie te vieren in Turkije. ",Buitenland,https://nos.nl/artikel/2099395-rusland-boos-over-turkse-blokkade-van-nieuwssite.html
231432,2021-10-03 17:30:00,"Mogelijke matchfixing in het beloftenvoetbal, KNVB wil politieonderzoek","Meerdere wedstrijden in de beloftencompetitie zijn de afgelopen jaren gefixt. Dat zegt een zelfverklaarde matchfixer in de NOS-podcast Gefixt. Hij beweert onder anderen vijf spelers van Jong RKC te hebben omgekocht. De KNVB neemt de zaak hoog op en wil dat de politie onderzoek doet. De NOS kwam de fixer, een Hagenaar van begin twintig, op het spoor nadat hij via sociale media een darter had benaderd met het verzoek een wedstrijd te verliezen. Dat liep op niets uit, maar naar eigen zeggen is hij er wel in geslaagd wedstrijden in de beloftencompetitie van het betaald voetbal te manipuleren. In die competitie spelen teams van profclubs met spelers onder de 21 jaar, samen met reserves van het eerste elftal. De man zegt bijvoorbeeld de wedstrijd Jong Roda JC-Jong RKC (2-1), op 5 november 2019, gefixt te hebben. Vijf spelers van Jong RKC kregen volgens hem ieder zo'n 1.500 euro om de wedstrijd te verliezen. Een speler van Jong Roda, met wie hij bevriend is, zou de spelers van Jong RKC voor hem benaderd hebben. ""De winst van mij was 20.000 à 30.000 euro"", zegt de fixer in de podcast. De speler van Jong Roda deelde in de winst. Op verzoek van de NOS heeft een gokdatabedrijf de gokpatronen van de betreffende wedstrijd geanalyseerd. ""Wij twijfelen aan de integriteit van deze wedstrijd"", schrijft het bedrijf. Uit de analyse blijkt namelijk dat bij Singbet (een van de grootste Aziatische gokaanbieders) in de eerste helft opvallend veel gegokt werd op de winst van Jong Roda, zonder dat het spelbeeld daar aanleiding voor gaf. ""Het is volkomen onnatuurlijk onder normale omstandigheden dat de kans dat een team wint met ongeveer 16 procent toeneemt in 45 minuten zonder doelpunten of rode kaarten. Jong Roda ging van duidelijke outsider naar duidelijke favoriet om de wedstrijd te winnen"", stelt het bedrijf. Conclusie: ""zeer verdacht"". In de tweede helft komt RKC op voorsprong, maar dat heeft nauwelijks effect op de gokmarkt. Een kwartier later scoort Jong Roda twee keer. Bekijk hier de doelpunten in de wedstrijd Jong Roda JC - Jong RKC. De tekst loopt onder de video door. Secretaris-generaal Gijs de Jong van de KNVB noemt de zaak ""zeer ernstig"". Hij wil dat het wordt uitgezocht, maar concludeert dat de bond zelf niet de benodigde opsporingsmiddelen heeft, zoals het kunnen natrekken van bank- en telefoongegevens. ""Daarom zou het heel goed zijn als de autoriteiten verder onderzoek zouden doen."" Tot en met vorig seizoen werd de beloftencompetitie door de KNVB niet gemonitord op verdachte gokbewegingen. Het was volgens De Jong een ""gat waar weinig zicht op was"", terwijl er al langer signalen waren dat deze competitie kwetsbaar is voor matchfixing. ""We worden nu bevestigd in onze angst."" Hoewel er nauwelijks fans op de tribunes zitten, is de Nederlandse beloftencompetitie populair onder gokkers. Volgens gokdatabedrijf Sportradar werd er gemiddeld zo'n 4,5 miljoen euro per wedstrijd op gegokt, voornamelijk in Azië. Dat gebeurt bij zeker 154 wedkantoren. De spelers in deze competitie verdienen soms maar 600 euro per maand. ""Die competitie is niet per se een heel hoge prestatieve competitie, maar wel een heel belangrijke competitie voor jongeren om zich te ontwikkelen"", zegt De Jong. ""Het zijn vaak jonge spelers die nog geen hoge salarissen verdienen en makkelijk benaderbaar zijn. Hier is weinig publiek bij en weinig toezicht. Het is dus heel makkelijk om te doen."" Volgens de fixer is het niet moeilijk om in contact te komen met jonge profvoetballers. ""De voetballers kennen elkaar allemaal. Als je er eentje kent en je gaat ergens voetballen met iemand of een hapje eten, dan leer je ze allemaal kennen. Het is best een kleine wereld."" Om zijn woorden kracht bij te zetten, laat hij een overboeking zien van 5.000 euro van een Nederlandse profvoetballer die in Polen speelt. Waar het bedrag voor bedoeld was, wil hij niet zeggen. Het is niet de enige jonge voetballer met wie hij aantoonbaar contact heeft. Bij zijn eerste afspraak met de NOS is een andere bevriende profvoetballer aanwezig. En ook op sociale media heeft hij contact met jonge voetballers van verschillende profclubs, onder wie spelers die nog altijd actief zijn in het betaald voetbal. Podcast Gefixt Waarom wil de jonge fixer dit verhaal vertellen? En is hij niet bang om tegen de lamp te lopen? Luister voor het volledige verhaal van de fixer, en andere verhalen, de podcast Gefixt, een vijfdelige podcastserie waarin NOS-journalisten Guido van Gorp en Ben Meindertsma op zoek gaan naar matchfixing in Nederland. Het geld dat hij heeft gegokt op de wedstrijd Jong Roda-Jong RKC zegt hij te hebben ingezet bij Belgische en Duitse gokkantoren. Dat deed hij onder meer bij filialen van Betcenter. Daar kan tot 1.000 euro worden ingezet, zonder dat een identiteitsbewijs hoeft te worden getoond. Betcenter is niet bereid te reageren op vragen van de NOS over gokinzetten die zijn gedaan. De NOS heeft gesproken met vijf spelers van het team van Jong RKC uit 2019. Geen van hen zegt de wedstrijd bewust verloren te hebben. Wel zegt een van de spelers, die anoniem wil blijven, dat er door zijn teamgenoten gesproken werd over gokken op het eigen verlies. De betreffende speler van Jong Roda die bemiddeld zou hebben, heeft zijn voormalig trainer verteld in dezelfde periode door iemand anders te zijn benaderd om wedstrijden te fixen. Maar hij ontkent zelf betrokken te zijn. RKC Waalwijk en Roda JC zeggen in een reactie volkomen verrast te zijn door het verhaal van de fixer. Ze zeggen niet eerder signalen te hebben ontvangen over mogelijke matchfixing met betrekking tot hun beloftenteams. De fixer beweert dat er meerdere wedstrijden dat seizoen zijn gefixt. Een van de andere wedstrijden waar hij concrete informatie over heeft, is Jong Eindhoven-Jong Fortuna (5-4) op 2 december 2019. In de podcast beschrijft hij hoe hij samen met een handlanger spelers van Fortuna in een spelershuis bezocht. Volgens hem was de afspraak dat er een minimum aantal doelpunten gemaakt zou moeten worden in dit duel. Fortuna deed navraag bij deze spelers, maar zij ontkennen met de fixer gesproken te hebben. Volgens het gokdatabedrijf, dat de wedstrijd op verzoek van de NOS heeft geanalyseerd, werd er op dit duel inderdaad opvallend veel gegokt. Ook valt op dat er veel is ingezet op een hoog aantal doelpunten.",Binnenland,https://nos.nl/collectie/13862/artikel/2400222-mogelijke-matchfixing-in-het-beloftenvoetbal-knvb-wil-politieonderzoek
245411,2022-11-01 13:09:24,Denen naar de stembus in onrustige tijd ,"De Denen gaan vandaag naar de stembus in een onrustige tijd: oorlog in Oekraïne, een energiecrisis, inflatie en problemen met de veiligheid. De sociaaldemocratische premier Mette Frederiksen positioneert zichzelf als veilig anker in crisistijd, maar het is de vraag of haar linkse blok een meerderheid gaat halen. 'Veiligheid in onzekere tijden', dat werd de slogan van de sociaaldemocraten, de grootste linkse partij van het land. Belangrijke thema's bij deze verkiezingen zijn zorg, klimaat en economie. De partijprogramma's liggen dicht bij elkaar en de verwachting is dat kiezers zich daarom laten leiden door de vraag wie Denemarken het best kan leiden in onzekere tijden. Kort voordat de Deense verkiezingscampagne een maand geleden werd uitgeschreven, werden de gaspijpleidingen Nord Stream 1 en 2 in de Oostzee opgeblazen. De buizen lopen vlak langs het Deense eilandje Bornholm. De sabotage was een wake-up call voor de Denen, waardoor de discussie over het veiligheidsbeleid oplaaide. In dezelfde zee lopen ook belangrijke stroom- en internetkabels. Als die beschadigd raken door sabotage kan dat grote problemen veroorzaken. De zeebodem moet volgens de Denen dus verdedigd worden, onder meer om de energievoorziening veilig te stellen. De discussie over veiligheid is vrij nieuw. De dreiging van Rusland was voor veel Denen een ver-van-m'n-bedshow, maar dat veranderde drastisch door het opblazen van de gaspijpleidingen in de Oostzee. De Russische invasie van Oekraïne heeft ook een discussie op gang gebracht over het Deense leger. Daar is de afgelopen jaren sterk op bezuinigd, maar onlangs is besloten dat de defensie-uitgaven over tien jaar 2 procent van het bruto nationaal product moeten zijn. Een richtlijn die is afgesproken met de NAVO, waar Denemarken lid van is. Tegelijkertijd moet de defensie van het land financieel concurreren met problemen in de zorg. Ziekenhuizen kampen met een groot gebrek aan personeel en meer loon voor ziekenverzorgers staat ook hoog op de politieke agenda. Hoe de partijen het geld willen verdelen, kan een doorslaggevende factor zijn in de stemkeuze van het Deense volk. De 4 miljoen Denen hebben de keuze uit veertien partijen. De grootste op links zijn de sociaaldemocraten. De liberale partij Venstre is op rechts de partij met de meeste leden in het parlement. Verder zijn er nog een aantal conservatieve, christelijke en socialistische partijen. Op rechts zijn er twee nieuwe partijen bij gekomen, die vooral de immigratie willen beperken. De Deense Democraten is een daarvan, een partij die deze zomer werd opgericht door de voormalige minister van immigratie, Inger Støjberg. Zij voerde een streng beleid. In de peilingen is haar partij goed voor 7 procent van de stemmen. Wie er premier wordt, is dit keer moeilijk te voorspellen omdat er veel kandidaten zijn, in tegenstelling tot vorige verkiezingen: de huidige sociaaldemocratische regeringsleider Mette Frederiksen, de liberale leider Jakob Ellemann-Jensen en de voorman van de conservatieven Søren Pape Poulsen. Maar ook de voormalig premier Lars Løkke Rasmussen kan een gooi naar het premierschap doen, als hij de beslissende zetels krijgt. ",Buitenland,https://nos.nl//artikel/2450639-denen-naar-de-stembus-in-onrustige-tijd
160343,2017-08-31 15:01:00,Chauffeurs eisen 100.000 euro van Ikea-transporteur,"Drie ex-werknemers van Ikea-transporteur Brinkman Trans Holland hebben een deurwaarder beslag laten leggen bij het bedrijf. De drie hebben nog zo'n 100.000 euro achterstallig salaris tegoed. De rechter stelde hen eerder in het gelijk, maar het bedrijf komt niet over de brug. Er spelen al langere tijd problemen bij het transportbedrijf dat onder meer planten vervoert voor Ikea. De arbeidsinspectie deed eind vorig jaar een inval wegens de omgang met chauffeurs. Vakbond FNV won ook al een rechtszaak wegens het niet naleven van de cao en de rij- en rusttijdenwet en de inzet van buitenlandse chauffeurs. De drie chauffeurs die nu samen met de FNV een deurwaarder in de arm hebben genomen, werden volgens de vakbond dwarsgezeten omdat ze opkwamen voor hun rechten. ""Twee werden op staande voet ontslagen en het bedrijf stopte de loonbetaling"""", zegt Edwin Atema van de FNV. ""Maar ook nadat de rechter hen in maart in het gelijk stelde, gebeurde er niets. We hebben eerder op bankrekeningen beslag laten leggen, maar daar stond bijna niets op."" Volgens de advocaat van het bedrijf zijn de drie werknemers en de FNV voorbarig. ""Wij zijn na die eerdere uitspraak van de rechter meteen in hoger beroep gegaan en die zaak dient in december"", zegt advocaat L. Haarsma. ""We zijn dus nog niet uitgeprocedeerd. Er ontstaat nu een beeld alsof het bedrijf een stoute jongen is, maar dat is volgens ons niet helemaal waar. Ik zou FNV adviseren gas terug te nemen."" Op initiatief van de drie chauffeurs en de FNV heeft een deurwaarder nu beslag gelegd bij Brinkman Trans Holland. ""We moeten afwachten wat de deurwaarder meeneemt en wat dat oplevert, maar met de verkoop van een aantal vorkheftrucks komen we al een eind"", zegt Atema van de vakbond. Brinkman Trans Holland transporteert onder meer planten voor Ikea. Het Zweedse woonwarenhuis liet eerder weten dat het hecht aan veilige werkomstandigheden en een goed personeelsbeleid, zowel van de eigen werknemers als bij leveranciers en onderaannemers. Maar Ikea let ook scherp op de prijs. Dat dat automatisch zou leiden tot malafide praktijken, bestrijdt het bedrijf.",Economie,https://nos.nl/artikel/2190660-chauffeurs-eisen-100-000-euro-van-ikea-transporteur.html
129588,2016-05-03 07:39:00,Philips brengt lichtdivisie naar de beurs,"De naam 'Philips' staat nog vele jaren op allerlei soorten lampen. Maar het bedrijf Philips zet vandaag definitief de stap naar een toekomst zonder licht. Philips kondigt de beursgang aan van de lichtdivisie. Daarmee stoot het moederconcern de activiteit af waar het in 1891 mee begon. Philips startte toen met de productie van kooldraadlampen, en groeide uit tot een wereldleider in gloeilampen, spaarlampen, halogeen en led. Maar het bedrijf wil zich volledig richten op gezondheidstechnologie en splitst daarom de lichtdivisie af. Volgens topman Frans van Houten kan de lichtdivisie prima op eigen benen staan. ""Het is een historische stap voor Philips."" Als het moederconcern minder dan de helft van de aandelen heeft, moet Philips Lighting binnen anderhalf jaar een andere naam kiezen. Op de lampen zelf mag de merknaam Philips ten minste tien jaar blijven staan, staat in een licentie-overeenkomst. Het bedrijf is volgens analisten ongeveer 5 miljard euro waard. Voor Eindhoven en wijde omgeving is het afstoten van de lichtdivisie een nieuwe stap in het afscheid nemen van Philips als alom aanwezige werkverschaffer. Willy Hoppebrouwers (70) heeft een grote Philips-lichtreclame in zijn tuin hangen. ""Een aandenken aan het bedrijf waar ik 42 jaar voor werkte."" 1400 mensen vonden in de hoogtijdagen een bestaan in de Philips-lichtfabrieken in Oss en omgeving. De beursgang verrast Hoppebrouwers niet. ""In de jaren zestig tot negentig was Philips nog een sociaal bedrijf. Nu telt alleen het geld."" Philips brengt z'n lichtdivisie binnen enkele weken naar de Amsterdamse beurs. Het bedrijf zocht de afgelopen maanden naar een koper voor de lichtactiviteiten, maar die is niet gevonden. Het precieze tijdstip van de beursgang hangt af van de omstandigheden op de financiële markten. De lichtdivisie gaat voorlopig verder onder de naam Philips Lighting en heeft z'n hoofdkantoor in Eindhoven. Het bedrijf heeft een jaaromzet van 7,5 miljard euro. Philips kondigde de splitsing in september 2014 al aan. In de voorbije jaren heeft Philips al meer iconische bedrijfsonderdelen van de hand gedaan, zoals audio en video. Philips zet bij de beursgang minimaal 25 procent van de aandelen in de verkoop, maar blijft nog een tijd grootaandeelhouder. Over een paar jaar wil Philips al z'n aandelen hebben verkocht en dan heeft het bedrijf helemaal niets meer te vertellen over het lichtbedrijf. Van Houten wil niet volledig uitsluiten dat zich voor de beursgang nog een potentiële koper meldt die een 'knock-outbod' doet waardoor de beursgang alsnog wordt afgeblazen. Maar ""de trein heeft het station verlaten voor een beursgang"", zegt Van Houten.",Economie,https://nos.nl/artikel/2102825-philips-brengt-lichtdivisie-naar-de-beurs.html
35204,2012-04-04 16:30:00,Hedwige wellicht deels onder water,"Er is een serieus plan om een deel van de Hedwigepolder toch onder water te zetten. Ingewijden melden aan de NOS dat staatssecretaris Bleker daarover praat met de Europese Commissie. Hij probeert op die manier probeert een conflict met Brussel te vermijden. In het regeerakkoord van het kabinet-Rutte staat dat de Hedwigepolder droog moet blijven. Bleker presenteerde vorig jaar een plan, waarin niet de Hedwige, maar ander Zeeuws gebied onder water wordt gezet. Dat plan stuit op veel bezwaren van Brussel en Bleker praat nu dus over een compromis, waarbij de polder voor een deel toch onder water komt. Deze maand moet er een definitief besluit vallen. Als Nederland niet aan de Europese regels voldoet, dreigt er een proces en mogelijk een fikse boete. Het Zeeuwse CDA-Kamerlid Koppejan reageert afwijzend op het alternatieve plan. Hij houdt vast aan het oorspronkelijke voorstel van Bleker dat de Hedwige niet wordt ontpolderd. In Zeeland ligt het onder water zetten van de polder zeer gevoelig.",Politiek,https://nos.nl/artikel/358975-hedwige-wellicht-deels-onder-water.html
108961,2015-07-11 02:49:00,Grieks parlement steunt voorstellen voor Brussel,"Het Griekse parlement steunt de hervormingsvoorstellen die de regering-Tsipras naar Brussel heeft gestuurd. 251 leden stemden voor en 32 tegen. De rest onthield zich van stemming of bleef weg. Bij de tegenstemmers zaten ook twee leden van premier Tsipras' eigen Syriza-partij. Bovendien onthielden zich acht Syriza-leden van stemming en bleven er zeven weg. Ook twee ministers onthielden zich van stemming. Het is onduidelijk of zij aanblijven. ""Tsipras heeft een ruim mandaat gekregen, maar hij heeft ook politieke schade opgelopen"", zegt correspondent Conny Keessen in Athene. Dat de premier een meerderheid achter zijn plannen zou krijgen, werd verwacht. Voordat Tsipras de voorstellen naar Brussel stuurde, had hij zich van de steun van drie van de vijf oppositiepartijen verzekerd. Tijdens het debat erkende Tsipras dat hij verkiezingsbeloften schendt. Hij zei dat hij niet anders kan als hij nieuwe noodkredieten voor Griekenland wil binnenhalen. 	Hij omschreef de onderhandelingen van de laatste maanden als een oorlog waarin hij veldslagen won en verloor. ""Nu hebben we de uiterste grens bereikt. Daarachter ligt een mijnenveld"", zei hij, doelend op een Grexit. Tsipras en de nieuwe minister van Financiën Tsakalotos hebben nu toestemming om op basis van de hervormings- en bezuinigingsplannen die bij het ESM-noodfonds zijn ingediend steun aan te vragen bij de internationale geldschieters. Verschillende persbureaus zeggen dat de Europese Commissie, de Europese Centrale Bank en het IMF positief zijn over de plannen. Dit weekend wordt het politieke oordeel geveld. Vandaag buigen de ministers van Financiën uit de eurolanden zich over de voorstellen, morgen doen de regeringsleiders dat. Als Tsipras in Brussel zijn zin krijgt, is hij in Athene nog niet klaar. Hij moet dan met de definitieve overeenkomst opnieuw naar het parlement en dat kan volgens Keessen nog een hele strijd worden. ""Afgelopen nacht heeft hij zeventien partijgenoten niet meegekregen. Tsipras zal de komende tijd in zijn Syriza-partij dan ook te maken krijgen met allerlei strubbelingen."" ",Buitenland,https://nos.nl/artikel/2046347-grieks-parlement-steunt-voorstellen-voor-brussel.html
13123,2010-12-20 07:31:00,Honderden arrestaties in Wit-Rusland,"In Wit-Rusland zijn honderden mensen gearresteerd, onder wie zeker drie presidentskandidaten. Tientallen betogers raakten gewond tijdens harde confrontaties met de oproerpolitie. Tienduizenden betogers protesteerden na het sluiten van de stembureaus tegen het verloop van de verkiezingen die gisteren werden gehouden. Volgens de oppositie is er gefraudeerd, net als de vorige keer. Demonstranten probeerden tevergeefs het parlementsgebouw te bezetten. Volgens de officiële einduitslag heeft de zittende president Alexander Loekasjenko bijna 80 procent van de stemmen gekregen. Hij is al 16 jaar aan de macht in Wit-Rusland. Mensenrechtenorganisaties, waarnemers en de oppositie beschuldigden de zittende president al van te voren van fraude. Nadat de stemlokalen om 19.00 uur (Nederlandse tijd) waren gesloten, zijn aanhangers van de oppositie de straat op gegaan om te demonstreren tegen Loekasjenko, die bekend staat als 'de laatste dictator van Europa'. Loekasjenko is al 16 jaar aan de macht. Hij kwam aan het bewind in 1994, toen voor het eerst na het uiteenvallen van de Sovjet-Unie verkiezingen werden gehouden in Wit-Rusland. De oppositie had al een demonstratie aangekondigd na het sluiten van de stemlokalen. Volgens correspondent Kysia Hekster hadden zich op het Oktoberplein zo'n 20.000 mensen verzameld. Een kandidaat van de oppositie, Vladimir Nekljajev, is tijdens de betoging bewusteloos geslagen door onbekende mannen. Hij was met honderden aanhangers in het centrum van Minsk. Nekljajev is met ernstige hoofdwonden naar het ziekenhuis gebracht. Ook twee andere kandidaten zijn in elkaar geslagen. Volgens Hekster greep de politie en de mobiele eenheid niet in bij de betoging. Dat was anders toen de menigte later het belangrijkste regeringsgebouw bestormde. Daar werd hardhandig ingegrepen, aldus Hekster. De ordediensten kregen hulp van het leger. Uiteindelijk werden er tijdens en na de betogingen honderden mensen opgepakt. De vorige verkiezingen won Loekasjenko met 83 procent van de stemmen. Europese waarnemers zeiden toen dat de verkiezingen niet eerlijk waren verlopen. Na de stembusgang braken er, net als nu dus, rellen uit in de hoofdstad Minsk.",Buitenland,https://nos.nl/artikel/206409-honderden-arrestaties-in-wit-rusland.html
181562,2018-09-19 13:06:00,"Geen brievenbuspost door staking PostNL, wel pakketten","Bij PostNL wordt morgen gestaakt. Het personeel legt 24 uur het werk neer en dat betekent dat er in een groot deel van het land dan geen brievenbuspost wordt bezorgd. Die komt een dag later. Grotere pakketten worden wel gewoon bezorgd, want de pakketbezorgers staken niet. Maar kleine pakketjes die normaal gesproken door postbodes worden meegenomen, komen morgen dus niet in de bus. Volgens de FNV ligt vooral de bezorging in de regio's Den Bosch, Amsterdam en Arnhem morgen stil. Maar postbezorgers uit andere delen van het land sluiten zich volgens de vakbond zeker bij de actie aan. Het plan is dat medewerkers van PostNL zelf op straat poststukken gaan sorteren; dat wordt dan niet meer gedaan in de sorteercentra. Daar verzetten ze zich tegen. Er wordt gevreesd voor een verlies van honderden banen. Ook vinden ze dat het bedrijf de bonden niet voldoende bij de nieuwe plannen betrekt. De afgelopen tijd waren er al vaker stakingen bij PostNL, onder meer uit onvrede over het salaris en de werkdruk.",Binnenland,https://nos.nl/artikel/2251118-geen-brievenbuspost-door-staking-postnl-wel-pakketten.html
77362,2014-02-25 11:02:00,Opstootje op Tempelberg Jeruzalem,"Op de Tempelberg in Jeruzalem is het tot botsingen gekomen tussen de Israëlische politie en een groep Palestijnse jongeren. De deels gemaskerde Palestijnen begonnen de agenten te bekogelen met stenen en vuurwerk op het moment dat de poorten voor niet-moslims naar de Tempelberg opengingen. De politie arresteerde drie verdachten. Volgens Palestijnse media raakte een aantal jongeren gewond, maar Israël ontkent dat. De afgelopen maanden waren er vaker opstootjes op de Tempelberg, zegt correspondent Monique van Hoogstraten. ""Er zijn geregeld acties van nationalistische, religieuze joden. Zij willen vrijelijk kunnen bidden op de Tempelberg."" Het beheer van de voor joden en moslims heilige berg is in handen van een Jordaanse islamitische organisatie. Joden mogen er niet vrijelijk bidden en hebben beperkt toegang. De actie van de Palestijnen heeft waarschijnlijk te maken met een debat dat vandaag wordt gehouden in het Israëlische parlement. Op initiatief van een Likud-parlementariër wordt gesproken over de vraag of Israël meer zeggenschap over de Tempelberg moet krijgen. De kans dat die zeggenschap er komt, is klein, zegt Van Hoogstraten.",Buitenland,https://nos.nl/artikel/616010-opstootje-op-tempelberg-jeruzalem.html
153688,2017-05-10 13:46:00,'Captagon waarschijnlijk niet voor Nederlandse markt bestemd',"Het ligt niet voor de hand dat de voorraad pillen die in een drugslab in het Limburgse Brunssum zijn gevonden voor Nederland bedoeld zijn. Dat stelt het Trimbos-instituut, dat de drugs in het Nederlandse uitgaansleven niet tegenkomt. Daan van der Gouwe van Trimbos vertelt op NPO Radio 1 dat Captagon een amfetamine-achtige stof is, waarvan je uithoudingsvermogen en concentratievermogen toenemen en je eetlust afneemt. Handige eigenschappen voor een oorlog, waarbij er dagenlang gevochten wordt en er weinig eten is. Captagon wordt daarom soms ook de 'jihad-drug' genoemd, al slikken mensen in het Midden-Oosten de pillen ook tijdens het uitgaan. Bijvoorbeeld in Dubai worden regelmatig voorraden Captagon onderschept. Als uitgaansdrug in Nederland zien we het niet, zegt Van der Gouwe. ""In Nederland zijn zoveel andere stoffen voorradig. Dus de vondst is best bijzonder, zeker. We denken niet dat het voor de Nederlandse markt bestemd was."" Captagon werd vroeger in Nederland als medicijn voorgeschreven tegen adhd en depressies. In de jaren tachtig werd dat verboden vanwege de verslavende werking. Overigens is het goed mogelijk dat de pillen Captagon van nu substantieel anders en sterker zijn dan het medicijn, zegt het Trimbos-instituut. Captagon wordt bij de oorlog in Syrië volop gebruikt en de drugs worden met miljoenen stuks geïmporteerd, weet de Libanese journalist Radwan Mortada. De filmmaker maakte in 2015 een documentaire over de verspreiding ervan bij de Syrische oorlog en NOS op 3 interviewde hem erover. ""Veel oppositiegroepen gebruiken het, maar de jihadisten niet. Die mogen het niet gebruiken, want het is verboden onder de sharia. Maar zij verkopen dan weer wel Captagon, om zichzelf van geld te voorzien."" De Nederlandse politie onderzoekt of de onderschepte lading pillen in het Limburgse Brunssum voor het Midden-Oosten bestemd waren.",Binnenland,https://nos.nl/artikel/2172435-captagon-waarschijnlijk-niet-voor-nederlandse-markt-bestemd.html
219970,2021-01-01 11:46:00,Pfizer/BioNTech-topman: lastig om snel meer vaccins te produceren,"Het wordt moeilijk om op korte termijn een nog grotere hoeveelheid nieuwe vaccins van Pfizer/BioNTech te produceren. Dat zegt BioNTech-topman Ugur Sahin in een interview met het Duitse weekblad Der Spiegel. Het vaccin van Pfizer/BioNTech is vooralsnog het enige goedgekeurde vaccin in de Europese Unie. Daardoor is de vraag naar het Pfizer-vaccin groot, maar het is moeilijk om de productie snel verder op te schroeven: ""Het is niet zo dat er overal ter wereld nog ongebruikte fabrieken staan die we kunnen gebruiken"", zegt Sahin. Sahin is kritisch over het aankoopbeleid van de EU. De Verenigde Staten bestelden in juli al 600 miljoen doses, terwijl de EU pas in november een (kleinere) bestelling plaatste en inzette op meer verschillende vaccins. ""Het proces in Europa was zeker niet zo snel en eenvoudig als in andere landen"", zegt de topman. Eerder deze week werd bekend dat de EU nog eens 100 miljoen doses heeft besteld, waarmee het totaal uitkomt op 300 miljoen vaccins. Nederland ontvangt daarvan 3,89 procent, ofwel bijna 12 miljoen doses. Eind januari moet duidelijk worden hoeveel het bedrijf extra kan produceren. De hoop is dat in februari een nieuwe productielijn kan worden geopend in Marburg, bij Frankfurt. Op dit moment wordt onderzocht of het Pfizer-vaccin ook voldoende beschermt tegen de gemuteerde Britse variant van het virus. ""Daar weten we snel meer over"", zegt Sahin. Als het om een sterke mutatie gaat, is het volgens hem mogelijk om het vaccin binnen zes weken aan te passen. Ook wordt op dit moment gewerkt aan een manier om de doses makkelijker te bewaren. Nu moet het vaccin nog bij een temperatuur van -70 graden opgeslagen worden. Sahin verwacht dat de volgende versie van het vaccin ook bij hogere temperaturen kan worden bewaard. Aan het eind van de zomer zou die versie gereed moeten zijn.",Buitenland,https://nos.nl/artikel/2362713-pfizer-biontech-topman-lastig-om-snel-meer-vaccins-te-produceren.html
247271,2022-12-25 08:58:46,Stilgevallen reuzenrad Enschede wordt afgebroken,"Het reuzenrad in Enschede dat vrijdagavond stilviel waarna mensen urenlang vastzaten, wordt afgebroken. De regionale nieuwsorganisatie 1Twente schrijft dat de attractie teruggaat naar de fabrikant voor onderzoek en tests. Het was de bedoeling dat het gloednieuwe reuzenrad in het Volkspark de hele kerstvakantie zou blijven staan. Gisteren draaide het zonder problemen, maar de initiatiefnemers zeggen tegen 1Twente dat ze na de storing het zekere voor het onzekere nemen. Reserveringen voor een rondje met de 70 meter hoge attractie, waarin kon worden gegeten en gedronken, zijn geannuleerd. Vrijdag viel het reuzenrad rond 23.00 uur stil. De brandweer kon sommige bezoekers met een ladder bevrijden uit hun cabine, maar de mensen in de top van het rad zaten bijna twee uur vast.",Binnenland,https://nos.nl//artikel/2457660-stilgevallen-reuzenrad-enschede-wordt-afgebroken
67335,2013-09-16 12:12:00,Campagne tegen appen in de auto,"Berichtjes lezen op je smartphone tijdens het autorijden is levensgevaarlijk. Daarvoor worden automobilisten en fietsers gewaarschuwd in een nieuwe campagne die vandaag is begonnen. In de campagne wil het ministerie van Infrastructuur mensen wijzen op de gevaren van het gebruik van een smartphone tijdens het rijden. De Stichting Wetenschappelijk Onderzoek Verkeersveiligheid schat dat er in het verkeer jaarlijks tientallen mensen om het leven komen doordat bestuurders tijdens het rijden een berichtje schrijven of lezen. TNO meldt dat iemand die op de snelweg 3 seconden op zijn smartphone kijkt, ongeveer de lengte van een voetbalveld aflegt. Ook slingeren bestuurders vaker die met hun smartphone bezig zijn. De campagne loopt dit hele najaar via onder meer de radio en tv. Telecomproviders vragen hun klanten ook om niet tijdens het rijden een telefoon te gebruiken. De politie let de komende maanden ook extra op mensen die tijdens het rijden hun mobiel bedienen. Het is verboden om in de auto een smartphone vast te houden als je aan het rijden bent.",Binnenland,https://nos.nl/artikel/551707-campagne-tegen-appen-in-de-auto.html
77098,2014-02-20 15:14:00,"""Virtuoze aquarellen"" naar Rijks","Het Rijksmuseum heeft een aantal aquarellen gekocht die het ""spectaculair en virtuoos"" noemt. Ze komen uit de collectie Van Regteren Altena, die door Christie's wordt geveild. De werken die het Rijksmuseum heeft gekocht zijn een serie van 46 aquarellen van de 19e-eeuwse kunstenaar J.A. Knip en een tekening van een 17e-eeuws landschap van J. de Gheyn. De erven Van Regteren Altena hebben daarnaast 69 tekeningen geschonken aan het museum. Die zijn gemaakt door 19e-eeuwse Nederlandse kunstenaars in Italië. Op de aquarellen van Knip (1777-1847) staan Italiaanse stadsgezichten en landschappen die de neoclassicist maakte tussen 1809 en 1812. Hij verbleef toen in Italië, dankzij een Prix de Rome. Volgens het Rijksmuseum doen de werken verrassend modern aan. De tekening Rotslandschap met een kasteel uit 1603 van De Gheyn komt uit de privéverzameling van I.Q. van Regteren Altena, die van 1948 tot 1962 directeur was van het Rijksprentenkabinet. Hij was de De Gheyn-kenner en -autoriteit bij uitstek. De tekening inspireerde kunstenaars om de wereld met wetenschappelijke precisie neer te zetten.",Binnenland,https://nos.nl/artikel/613991-virtuoze-aquarellen-naar-rijks.html
40349,2012-07-04 12:11:00,Rellen in Kiev om taalwet,"In de Oekraïense hoofdstad Kiev zijn rellen uitgebroken bij een protest tegen een nieuwe taalwet. Volgens de wet, die gisteren door het parlement werd aangenomen, krijgt het Russisch in het oosten en zuiden van Oekraïne de status van regionale taal. In Kiev verzamelden zich vanochtend honderden betogers bij een gebouw waar president Janoekovitsj een toespraak zou houden. De politie gebruikte traangas om de menigte te verdrijven. Ook wereldkampioen boksen Vitali Klitsjko, die een eigen oppositiepartij heeft, was bij het protest. Hij raakte lichtgewond aan zijn arm en moest zijn ogen spoelen vanwege het traangas. Verdrukking Tegenstanders van de wet vrezen dat de Oekraïense taal in de verdrukking komt; de stimulans voor Russische-sprekenden om Oekraïens te leren, zou verdwijnen. Ook zou de politieke invloed van Moskou op Oekraïne erdoor toenemen. De wet wordt van kracht zodra Janoekovitsj hem heeft ondertekend. Bij het behandelen van de wet waren er in het parlement opstootjes. Een parlementariër brak daarbij zijn ribben. De oppositie had verschillende wijzigingen van de wet voorgesteld, maar daar werd niet over gesproken. De voorzitter van het parlement en zijn plaatsvervanger hebben hun ontslag ingediend. Het is niet voor het eerst dat Oekraïeners zich publiekelijk verzetten tegen de komst van de taalwet. Ook tijdens het EK-voetbal, dat Oekraïne met Polen organiseerde, waren er demonstraties.",Buitenland,https://nos.nl/artikel/391294-rellen-in-kiev-om-taalwet.html
84172,2014-06-13 02:28:00,Harrison Ford gewond bij Star Wars,"Acteur Harrison Ford is gewond geraakt tijdens de opname van de film Star Wars: Episode VII. Hij is naar het ziekenhuis gebracht, meldt een woordvoerder van Disney. Ford (71) bezeerde zijn enkel tijdens de opnames in de Pinewoodstudio's. De opnames worden hervat als Ford hersteld is. De politie twitterde een melding van een ongeluk waarbij ""een 71-jarige man met niet-levensbedreigende verwondingen naar het ziekenhuis was gebracht."" In een tweede tweet was sprake van ongeluk met een garagedeur. Harrison Ford speelt opnieuw zijn rol van Han Solo in de nieuwe Star Wars-film. Het is de eerste van drie nieuwe films over de sage. De oorspronkelijke twee trilogieën, bedacht door George Lucas, waren een wereldwijd succes en hebben een cult-status. Daarin speelde Harrison Ford ook de hoofdrol. ",Opmerkelijk,https://nos.nl/artikel/660317-harrison-ford-gewond-bij-star-wars.html
136956,2016-08-23 19:04:00,Jonge Israëliër Lahav Shani chef-dirigent Rotterdams Philharmonisch,"De jonge Israëliër Lahav Shani wordt de nieuwe chef-dirigent van het Rotterdams Philharmonisch Orkest. Hij volgt Yannick Nézet-Séguin op, die als eredirigent aan het orkest verbonden blijft. Shani begint in de zomer van 2018 en leidt het orkest als dat zijn honderdjarig bestaan viert. In juni dit jaar dirigeerde hij het orkest voor het eerst en trad hij er ook mee op als solo-pianist. Na afloop droegen de orkestleden Shani unaniem voor als hun nieuwe chef-dirigent. ""De vonk sloeg direct over"", luidt het op de website van het RPHO. Met zijn 27 jaar (en 29 jaar als hij begint) is Shani de jongste chef-dirigent uit de geschiedenis van het orkest. Hij leerde als kleuter piano spelen en als tiener contrabas. Als dirigent deed hij ervaring op bij onder meer het Israël Philharmonisch Orkest, het Los Angeles Philharmonic Orchestra, de Berlin Staatskapelle en de Wiener Philharmoniker. ",Binnenland,https://nos.nl/artikel/2127799-jonge-israelier-lahav-shani-chef-dirigent-rotterdams-philharmonisch.html
51082,2013-01-02 00:52:00,16 zaken voor supersnelrechter,"Zeker zestien mensen moeten de komende dagen voor de supersnelrechter komen vanwege misdragingen rond de jaarwisseling. Dat is bekendgemaakt door het Openbaar Ministerie. Het aantal kan nog oplopen omdat nog niet alle zaken zijn beoordeeld. De politie leverde 616 verdachten af aan het OM, van wie er nog 113 vastzitten. De meeste verdachten maakten zich volgens de politie schuldig aan vernieling of aan geweld tegen andere burgers. In 98 gevallen gaat het om geweld tegen mensen met een publieke taak, zoals politiemensen of hulpverleners. Vandaag en morgen zijn er in vier regio's supersnelrechtzittingen. Het gaat om zaken die het OM op het gebied van bewijsvoering als relatief eenvoudig beschouwt. De strafeisen zullen hoger zijn dan anders, vanwege het OM-beleid om misdrijven met de jaarwisseling hard aan te pakken. Minister Opstelten van Veiligheid en Justitie zei gisteren dat de jaarwisseling in alle opzichten beter is verlopen dan afgelopen jaren. Het aantal incidenten daalde volgens voorlopige cijfers van 8500 naar 8000. Wel vindt Opstelten dat het aantal incidenten verder omlaag moet.",Binnenland,https://nos.nl/artikel/457349-16-zaken-voor-supersnelrechter.html
49428,2012-12-06 09:28:00,Action concurrent supermarkten,"Marktonderzoeker GfK zegt dat supermarkten en drogisterijen enige last hebben van concurrentie door winkelketen Action. Er zijn inmiddels ruim driehonderd Action-winkels in Nederland. Net als in de supermarkt zijn bij Action voedingsmiddelen, huishoudelijke artikelen en verzorgingsproducten te krijgen. Action verkoopt steeds meer van dit soort producten. Action hapt nu op jaarbasis 227 miljoen euro omzet uit de totale omzet van supermarkten, dat is iets minder dan 1 procent. Vorig jaar haalden supermarkten samen een omzet van 32,2 miljard. Ruim vier op de tien Nederlandse huishoudens hebben het afgelopen jaar producten bij de Action gekocht die ze ook bij een supermarkt hadden kunnen kopen. Begin vorig jaar ging het nog om een op de drie. Gemiddeld gingen deze huishoudens bijna zeven keer naar een Action vestiging. Het zijn vooral gezinnen met kinderen en gezinnen met een beperkt inkomen. Ondanks de concurrentie hebben supermarkten de afgelopen maand toch iets meer omzet gedraaid. De omzet kwam in november 1,7 procent hoger uit dan een jaar eerder. Ook kwamen er 3,9 procent meer bezoekers in de winkels. Maar de klanten gaven per keer wel minder uit. Vorig jaar november spendeerden ze gemiddeld per bezoek nog 22,10 euro, dit jaar is dat 21,65 euro.",Economie,https://nos.nl/artikel/448438-action-concurrent-supermarkten.html
10671,2010-10-15 11:27:00,SER adviseert erkenning van zzp'ers,"De Sociaal-Economische Raad (SER) pleit voor meer aandacht voor zelfstandigen zonder personeel (zzp'ers) in het regeringsbeleid. Volgens de SER dragen zzp'ers op veel terreinen bij aan de economie en de samenleving, maar worden ze nog niet voldoende serieus genomen. In een ontwerpadvies aan de regering stelt de SER op een aantal punten aanpassing van het beleid voor. Zo moeten er voor zzp'ers betere regelingen komen op het gebied van arbeidsongeschiktheid, arbeidsomstandigheden, scholing en pensioenen. De SER vergadert vandaag over het advies. Na stemming gaat het naar minister Kamp van Sociale Zaken. De zzp'ers zijn met twee zetels vertegenwoordigd in de SER. Linde Gonggrijp van FNV Zelfstandigen vult een van die zetels. Volgens Gonggrijp sluiten sociale arrangementen niet meer aan bij de flexibiliteit van de arbeidsmarkt. ""Sociale arrangementen gaan uit van een tweedeling, die van werkgever en werknemer"", zegt Gongrijp. ""Als zzp'er heb je niet dezelfde toegang tot bepaalde regelingen. Je kunt nergens terecht, want je past niet in het hokje. Terwijl zzp'ers ook een goede pensioenverzekering willen."" Er bestaat onduidelijkheid over wat een zzp'er nu precies is. Het ontwerpadvies wil daarom één praktische definitie introduceren: een zzp'er is iemand die voor de inkomstenbelasting als ondernemer telt en geen personeel in dienst heeft. Dat zijn zowel 'klassieke' zzp'ers, zoals mensen met een eigen winkel of vrachtwagen, als 'nieuwe' zzp'ers, die vooral eigen arbeid, kennis en vaardigheden aanbieden. Volgens deze definitie telt Nederland zo'n 675.000 zzp'ers. Dat aantal is in de afgelopen vijftien jaar gestegen van ruim 6 procent naar meer dan 8 procent van de beroepsbevolking. Buiten de financiële nadelen die zzp'ers nu ondervinden, is het Gonggrijp vooral te doen om een positieve benadering: ""Het gaat niet alleen om geld. Het gaat ook om de erkenning. Dit advies herkent en erkent dat er grote veranderingen zijn op de arbeidsmarkt en dat mensen zelf kiezen hoe zij hun arbeid willen inrichten."" Het nieuwe kabinet-Rutte zet volgens haar een stap in de goede richting. ""We zijn aangenaam verrast over de punten die in het regeerakkoord staan. De erkenning van zzp'ers als ondernemers is er."" ""Nu moeten ze gaan kijken hoe ze ondernemersfaciliteiten creëren in de fiscaliteit, zodat er rekening gehouden wordt met de specifieke positie van zzp'ers.""",Economie,https://nos.nl/artikel/191511-ser-adviseert-erkenning-van-zzp-ers.html
15299,2011-02-13 16:01:00,Leger ontbindt parlement Egypte,"In Egypte heeft de Hoge Raad van de Strijdkrachten het parlement ontbonden. Dat is bekendgemaakt op de televisie. De Hoge Raad stelt de grondwet buiten werking en vormt een comité voor aanpassing van de grondwet. Die is nodig ter voorbereiding op de presidents- en parlementsverkiezingen, die over uiterlijk zes maanden worden gehouden. De wijzigingen op de grondwet worden in een referendum voorgelegd aan de bevolking. Die kan er dan ja of nee tegen zeggen. De oppositie is blij met de maatregel. Op het Tahrirplein in Caïro rijdt voor het eerst in ruim twee weken weer verkeer. Het leger heeft daarvoor ruimte gemaakt. Het plein was dagenlang het epicentrum van het verzet tegen het bewind van de afgetreden Mubarak. De barricades en rommel na achttien dagen protest verdwijnen langzaam uit het straatbeeld. Het is de eerste werkdag na het opstappen van Mubarak afgelopen vrijdag, maar veel mensen zijn nog op het plein te vinden. Velen van hen hebben er de nacht doorgebracht. Hoofd van de militaire politie Mohamed Ibrahim Moustafa Ali zei geen demonstranten meer op het plein te willen na vandaag. Hij riep op tot het weghalen van tenten en zei dat het tijd wordt om het dagelijkse leven weer op te pakken. De militairen hebben de betogers opdracht gegeven zich te verplaatsen, waarbij af en toe wat werd geduwd en getrokken. Er vielen geen gewonden. Demonstranten scandeerden ""vreedzaam, vreedzaam"" als oproep om de situatie niet uit de hand te laten lopen. Ze zijn bang dat de revolutie onder het mililtaire bewind niet verder gaat. Een aantal betogers heeft een raad gevormd die wil onderhandelen met het leger over het beleid. De Raad van Behoeders wil ook bepalen of en wanneer er weer wordt gedemonstreerd. Kort ontstond er een dreigende sfeer toen honderden agenten het plein opliepen. De politie is gehaat, vooral omdat ze eind januari aan het begin van de betogingen hard ingreep. Agenten riepen op het plein: ""Het is een nieuw Egypte, de mensen en de politie zijn een"". De demonstranten waren niet onder de indruk van de betoging en riepen dat de agenten weg moesten gaan. De agenten vertrokken naar het ministerie van Binnenlandse Zaken. Daar eisten ze onder meer hogere lonen en immuniteit van rechtsvervolging. Veel agenten zijn bang om berecht te worden voor hun rol bij het neerslaan van de betogingen, terwijl ze naar eigen zeggen in opdracht van hun bazen hebben gehandeld. De legertop maakte gisteren bekend dat er een onderzoek is ingesteld naar de vroegere premier Nazif en twee voormalige ministers. Voorlopig mogen zij Egypte niet verlaten. Het is niet bekend waarvan ze worden verdacht.",Buitenland,https://nos.nl/artikel/218575-leger-ontbindt-parlement-egypte.html
133105,2016-06-22 18:36:00,Buitenlandse drugstoeristen mijden Limburgse coffeeshops,"Belgische drugstoeristen mijden steeds vaker de coffeeshops in Sittard en Geleen. Sinds 1 juni mogen in die plaatsen buitenlanders coffeeshops niet meer in. De gemeente is positief over de ontwikkelingen sinds de invoering van de zogenoemde ingezetenen-criterium. ""Het drugstoerisme is fors teruggelopen"", zegt burgemeester Sjraar Cox. Het is niet duidelijk waar de toeristen nu heen gaan om drugs te kopen. In Maastricht werden coffeeshops in 2012 afgesloten voor buitenlanders. Daardoor gingen Belgische drugstoeristen vaker naar Sittard-Geleen. Omdat daar steeds meer overlast werd ervaren, besloot burgemeester Cox het ingezeten-criterium in te voeren. Begin deze maand nam het aantal straatdealers wel toe, schrijft 1Limburg. Volgens de gemeente zagen die kans om gebruik te maken van de nieuwe afzetmarkt. De politie heeft het aantal dealers in Sittard flink kunnen terugdringen, maar in Geleen gaat dat moeizamer. Om de dealers ook uit de straten van Sittard te weren, worden extra agenten ingezet. Die worden geassisteerd door bijzondere opsporingsbeambten (boa's). ",Regionaal nieuws,https://nos.nl/artikel/2112834-buitenlandse-drugstoeristen-mijden-limburgse-coffeeshops.html
215916,2020-10-01 07:35:00,KLM en grond- en cabinepersoneel bereiken overeenstemming over sociaal plan,"KLM heeft overeenstemming bereikt met de vakbonden van het cabinepersoneel en het grondpersoneel over arbeidsvoorwaarden en een sociaal plan, melden de partijen. De afspraken zijn nodig om de staatslening van 3,4 miljard euro aan KLM zeker te stellen, die nodig is om de coronacrisis te overleven. KLM presenteert vandaag zijn herstructureringsplannen aan het ministerie van Financiën. De onderhandelingen duurden tot vroeg in de ochtend, zegt FNV Cabine. Met het cabinepersoneel zijn ""rechtvaardige afspraken"" gemaakt over een tijdelijke versobering van arbeidsvoorwaarden, verbetering van de ontslagvergoeding en een terugkeergarantie van vijf jaar. De afspraken op hoofdlijnen met de bonden van het grondpersoneel gaan over het versoberen van de arbeidsvoorwaarden. Met deze afspraken kan KLM naar Den Haag, zegt FNV Cabine. De hoofdlijnen worden de komende weken verder uitgewerkt en de leden kunnen zich binnenkort uitspreken over de plannen. KLM is er met de pilotenbonden nog niet uit, deze onderhandelingen zijn nog gaande. Eind juni kwam het kabinet met het steunpakket voor KLM om de coronacrisis te kunnen overleven. Het bestaat uit een lening van 1 miljard en 2,4 miljard als garantie voor commerciële leningen. KLM moet reorganiseren om te voldoen aan de voorwaarden die de regering aan de steun stelt.",Binnenland,https://nos.nl/artikel/2350516-klm-en-grond-en-cabinepersoneel-bereiken-overeenstemming-over-sociaal-plan.html
164090,2017-11-03 10:16:00,'IS verdreven uit Syrische stad Deir ez-Zor',"De Syrische stad Deir ez-Zor is heroverd op Islamitische Staat, meldt het Syrische leger op de staatstelevisie. Gisteravond meldde het Syrisch Observatorium voor de Mensenrechten al dat alle IS-strijders uit de stad waren verdreven. De inname van de stad in het oosten van Syrië heeft twee maanden geduurd. De Syriërs kregen bij de militaire operatie hulp van pro-Iraanse strijders en de Russen. IS had Deir ez-Zor sinds 2014 in handen. De stad was vanwege de ligging aan de grens met Irak van strategisch belang voor de terreurgroep. Het Syrische leger en de Koerdische coalitiestrijders proberen nu nog andere plekken in de omgeving te heroveren. In het gebied is veel olie aanwezig. IS verliest steeds meer terrein. Twee weken geleden werd ook al de zelfverklaarde hoofdstad van het 'kalifaat' Raqqa heroverd door Koerdische coalitiestrijders, met steun van de VS. Intussen is in de Iraakse stad al-Qa'im, vlak bij de grens met Syrië, het slotoffensief ingezet. Aan de aanval doen het Iraakse leger, Iraanse milities en soennitische strijders mee. ""IS-strijders zullen moeten kiezen tussen de dood en overgave"", zei een Iraakse minister in een verklaring op televisie, voorafgaand aan het offensief.",Buitenland,https://nos.nl/artikel/2201075-is-verdreven-uit-syrische-stad-deir-ez-zor.html
162129,2017-10-01 21:23:00,Vliegtuigmaquette Madurodam brengt 16.000 euro op,"Een maquette van een KLM-vliegtuig heeft 16.000 euro opgebracht op een veiling. Het vliegtuig was van Madurodam en is geveild voor het goede doel. De opbrengst gaat naar Sint-Maarten voor de wederopbouw na de verwoesting door orkaan Irma. Het vliegtuig van het type MD-11 stond bijna 23 jaar in Madurodam. Het vliegtuig is 2,5 meter lang en 30 kilo zwaar. Het kostte destijds 120 manuren om het vliegtuig te bouwen. Aan wie het vliegtuig is verkocht, is niet bekendgemaakt. Voor liefhebbers was het de enige kans om een maquette te bemachtigen. ""Ons beleid is dat maquettes Madurodam nooit verlaten"", zegt een woordvoerder. Maquettes die niet meer worden gebruikt, gaan naar het depot. Volgens de woordvoerder is de opbrengst boven verwachting: ""Het is heel bijzonder om te ervaren dat de zorg en de aandacht die wij in Madurodam in onze maquettes stoppen, op deze manier beloond wordt. We zijn blij dat we op deze manier ons steentje hebben kunnen bijdragen.""",Buitenland,https://nos.nl/artikel/2195777-vliegtuigmaquette-madurodam-brengt-16-000-euro-op.html
125747,2016-03-11 08:48:00,Australië schrikt van zelfmoord 10-jarig meisje,"In Australië is geschokt gereageerd op de zelfmoord van een 10-jarig meisje in een afgelegen gebied in het noordwesten van het land. Het meisje maakte deel uit van een kleine Aboriginalgemeenschap waar vaker zelfmoorden voorkomen. Wat voor het meisje precies de aanleiding is geweest om een einde aan haar leven te maken, is volgens correspondent Robert Portier niet bekend. Wel is duidelijk dat ze in beroerde omstandigheden leefde. ""Ze woonde niet bij haar ouders maar bij familie. In haar eigen gezin had ze te maken gehad met geweld en ze was getuige geweest van de zelfmoord van haar oudere zus."" Portier ziet de zelfmoord als een onderdeel van een breder probleem. ""Het aantal zelfmoorden onder Aboriginals is schrikbarend groot. Oorzaak is een gebrek aan perspectief. Er is armoede, geen werk, veel drank- en drugsgebruik en huiselijk en seksueel geweld."" Daar komt bij dat de regio waar het meisje woonde zeer afgelegen is. ""Het is vrijwel van de buitenwereld afgesloten. Als je problemen hebt, ben je op jezelf aangewezen. De dichtstbijzijnde politie-agent woont wel 100 kilometer verderop. En dan nog lopen hulpverleners tegen culturele problemen aan, westerse oplossingen en logica werken daar niet altijd."" Hulpverleners in het gebied zeggen dat sinds december al negentien Aboriginals een einde aan hun leven hebben gemaakt. ""Er valt niet aan de ellende te ontkomen. Feit is dat het meisje in haar korte leven zo getraumatiseerd was geraakt dat ze blijkbaar geen andere uitweg meer zag."" Vanuit de Australische politiek klinken nu pleidooien voor een onderzoek naar zelfmoorden onder Aboriginals, zegt Portier. ""Het is een voorspelbare reactie, terwijl de problematiek eigenlijk wel bekend is. Keer op keer laten rapporten zien wat er aan de hand is, maar het beleid werkt niet.""",Buitenland,https://nos.nl/artikel/2092005-australie-schrikt-van-zelfmoord-10-jarig-meisje.html
149729,2017-03-07 07:30:00,Amerikaanse minister Carson noemt slaven 'immigranten',"De nieuwe Amerikaanse minister van Volkshuisvesting en Stedelijke Ontwikkeling, Ben Carson, heeft slaven ""immigranten"" genoemd die droomden van een beter leven. Hij deed dat tijdens zijn eerste toespraak op zijn nieuwe departement. Carson is de enige zwarte minister in het kabinet van president Trump. In zijn toespraak prees hij de immigranten die naar de Verenigde Staten zijn gekomen en hard hebben gewerkt om hun kinderen een betere toekomst te geven. ""Er waren ook andere immigranten die hier kwamen op de bodem van een slavenschip. Zij werkten nog langer en harder voor minder"", zei Carson. Amerikaanse media en mensenrechtenorganisaties pikten de uitspraak van Carson op. Het departement kwam later met een verklaring op Twitter. ""Het is een zeer cynische interpretatie van de opmerkingen van de minister. Niemand gelooft echt dat hij vrijwillige immigratie gelijkstelt met slavernij."" Voormalig neurochirurg Ben Carson deed zelf ook een gooi naar het presidentschap. Hij stapte na Super Tuesday uit de race. Vorige week werd hij geïnstalleerd als minister van Volkshuisvesting in de regering-Trump.",Buitenland,https://nos.nl/artikel/2161718-amerikaanse-minister-carson-noemt-slaven-immigranten.html
249856,2023-03-08 18:26:47,Van tuinbroek tot orgasmekloof: drie vrouwen over het feminisme van nu,"In aanloop naar Internationale Vrouwendag gingen zondag in Amsterdam een paar duizend mensen de straat op voor de Feminist March. Voor het eerst onder een nieuwe naam, want tot dit jaar heette de mars nog de Women's March, vrouwenmars. Volgens de organisatie is dat hoog tijd, want ""feminisme is niet meer alleen voor vrouwen"". De naamsverandering lijkt symbool te staan voor een verbreding van de feministische beweging. Feministen van nu willen bijvoorbeeld meer aandacht voor non-binaire of trans mensen en vinden dat er meer oog moet zijn voor culturele diversiteit. Enaam Ahmed Ali, bestuurslid van Feminist March Nederland en vertegenwoordiger in de VN-Vrouwenraad, ziet ook dat de thema's die binnen het feminisme worden aangekaart steeds diverser worden. ""We hebben het niet meer alleen over het breken van het glazen plafond, maar ook over klimaat of technologie. Het gaat over alles wat ons in het leven raakt."" Voor haar is de verandering naar een Feminist March dan ook een belangrijke stap. ""Als je alleen maar in hokjes en vakjes gaat denken, los je niks op"". Wat oud-minister Hedy d'Ancona betreft is die verbreding goed nieuws. ""Er liepen altijd al mannen mee die feministisch zijn. Dit geeft goed aan dat ook mannen, queers en trans mensen te maken krijgen met discriminatie"". Ze is daarbij niet bang dat vrouwen ondergesneeuwd raken door alle andere belangen. ""Dat is onzin. Feminisme gaat over gelijke rechten voor iedereen, ongeacht je gender of seksualiteit."" Als mede-oprichtster van de actiegroep Man Vrouw Maatschappij stond de zelfbenoemd 'feminist tot in de kist' aan de wieg van de tweede feministische golf. Samen met Joke Kool-Smits verzette d'Ancona zich tegen het idee dat vrouwen moeder moesten worden. Ze droegen uit dat vrouwen meer over hun eigen leven konden beslissen, bijvoorbeeld door betere scholing, maar ook door het recht op abortus. Vergeleken met haar eigen tijd denkt D'Ancona dat het woord 'feminist' nu meer geaccepteerd wordt. ""Vroeger hadden mensen het beeld dat feminisme ging over het verbranden van bh's en het dragen van een tuinbroek. Dat is echt niet meer zo."" Toch is het activistische tintje er wel af, wat haar betreft. ""We hebben soms grote demonstraties, maar dat gaat niet met zoveel ophef gepaard als toen."" Op een dag als vandaag gaan er ook kritische geluiden op. Zo zou Internationale Vrouwendag te commercieel zijn geworden en gebruiken veel bedrijven de dag als marketingtruc. Desondanks vindt Madeleijn van den Nieuwenhuizen, rechtshistoricus en het brein achter het platform Zeikschrift, het toch goed dat gendergelijkheid jaarlijks op de agenda wordt gezet: ""Voor de wet zijn mannen en vrouwen gelijk, maar dat wil niet zeggen dat er geen ongelijkheid is."" Zij ziet het feminisme anno nu als een levendige beweging, waar steeds meer mensen zich thuis voelen. Wel vindt ze dat er gewaakt moet worden voor oppervlakkigheid. Zo stelde ze in haar Volkskrant-essay hierover dat feministen wat haar betreft kritischer mogen zijn op het systeem in plaats van het hebben over ""makkelijk verteerbare onderwerpen"" als het censureren van tepels of de orgasmekloof. Ook wat Ahmed Ali betreft blijft Internationale Vrouwendag belangrijk om aandacht te besteden aan de positie van vrouwen, maar is zo'n dag alleen niet genoeg. ""Er moet op beleidsniveau ook ontzettend veel veranderen, niet alleen hier in Nederland maar ook internationaal"", zegt ze. ""Dat is waar het echte werk ligt.""",Binnenland,https://nos.nl//artikel/2466716-van-tuinbroek-tot-orgasmekloof-drie-vrouwen-over-het-feminisme-van-nu
246222,2022-11-26 13:52:07,"Zangeres Irene Cara (63) overleden, bekend van 'Fame' en 'Flashdance'","De Amerikaanse zangeres en actrice Irene Cara is op 63-jarige leeftijd overleden in haar woning in Florida. Cara scoorde in de jaren 80 grote hits met de titelsongs van de muziekfilms Fame en Flashdance. In Fame speelde ze ook een van de hoofdrollen. Waaraan de zangeres en actrice is overleden is niet bekendgemaakt. Haar agent, die haar overlijden namens de familie bekendmaakte, zegt dat Cara nog bezig was met ""geweldige projecten die haar en haar fans ontzettend blij zouden hebben gemaakt"". Volgens de agent zal de nalatenschap van de artieste voor altijd voortleven door haar muziek en films. Cara groeide op in New York in het stadsdeel The Bronx, als dochter van een Puerto Ricaanse vader en een Cubaans-Amerikaanse moeder. Ze trad al op jonge leeftijd op in televisieprogramma's, waarin ze onder meer in het Spaans zong. In de jaren 70 speelde ze rollen in diverse musicals en series. Haar grote internationale doorbraak kwam in 1980, toen ze de rol van Coco Hernandez op zich nam in de populaire musicalfilm Fame. De Amerikaanse verzorgde ook de gelijknamige soundtrack, die in de Verenigde Staten al snel in de top 5 terechtkwam. Cara won met het lied onder andere een Oscar. Het nummer werd later ook gebruikt als titelsong van de tv-serie Fame, die in de jaren 80 wereldwijd werd uitgezonden. In Nederland stond de soundtrack begin 1983 op nummer 1. De titelsong van Fame, gezongen door Irene Cara: Na Fame scoorde Cara met Flashdance... What a feeling een tweede grote hit. Het nummer was de soundtrack van de film Flashdance uit 1983. Ook met dit lied sleepte ze een Oscar in de wacht. In 1984 won ze ook een Grammy Award en een Golden Globe Award. Na de successen van Fame en Flashdance bracht Cara meerdere albums uit waarmee ze bescheiden hits scoorde, maar niet meer in de buurt kwamen van haar eerdere successen. De laatste jaren leidde ze een relatief teruggetrokken bestaan in Florida.",Buitenland,https://nos.nl//artikel/2454004-zangeres-irene-cara-63-overleden-bekend-van-fame-en-flashdance
113146,2015-09-18 12:49:00,'Poederbrief' gevonden bij UWV in Rotterdam,"In Rotterdam is het gebouw van het UWV ontruimd nadat er een verdacht pakketje werd gevonden. Na onderzoek bleek het niet om een gevaarlijke stof te gaan. Volgens de politie gaat het om verbrand papier dat in een envelop zat. Een medewerker van het UWV opende de brief en kreeg last van branderige ogen. Toen drie andere collega's ook last van hun ogen kregen, is de envelop in een plastic zak gedaan. Uit voorzorg werden 31 mensen in quarantaine geplaatst. Het gaat om de vier medewerkers die last hebben van branderige ogen en 27 mensen die in de buurt van de envelop waren toen die werd geopend. Het gebouw aan de Laan op Zuid werd uit voorzorg ontruimd. De medewerkers mogen om 14.00 uur weer naar binnen. De hulpdiensten reageerden massaal op de oproep. Volgens een woordvoerder van de politie is dat de normale procedure bij dit soort incidenten. ",Binnenland,https://nos.nl/artikel/2058403-poederbrief-gevonden-bij-uwv-in-rotterdam.html
243666,2022-09-07 21:31:45,Oud-D66-senator en architect Edo Spier (96) overleden,"Oud-D66-senator en architect Edo Spier is op 96-jarige leeftijd overleden. Hij zat tussen 1991 en 1995 in de Eerste Kamer, waar hij verantwoordelijk was voor volkshuisvesting, ruimtelijke ordening en milieu. Al sinds de oprichting van D66 was Spier volgens D66 ""loyaal en betrokken"" lid van de partij. Hij vervulde de rollen van penningmeester en publiciteitscoördinator, en was campagneleider bij de Tweede Kamerverkiezingen van 1986. Tijdens die verkiezingen was Hans van Mierlo lijsttrekker. Dat was dankzij Spier, schrijft D66 in een in memoriam op de website. ""Hij praatte net zo lang in op Hans van Mierlo totdat hij terugkeerde naar de Haagse politiek."" In het begin van zijn carrière, tussen 1948 en 1956, was Spier redacteur bij Het Parool. Maar mede op advies van Gerrit Rietveld werd hij uiteindelijk architect. Spier, die een Joodse achtergrond had, was onder andere verantwoordelijk voor de verbouwing van de Amsterdamse Lekstraatsynagoge. Ook ontwierp hij de synagoge aan de Straat van Messina in Amstelveen. Sigrid Kaag, partijleider van D66, laat op Twitter weten ""verdrietig"" te zijn over het overlijden van Spier. ""Vanaf het begin betrokken bij de partij en tot het laatst actief gebleven. Gesprekken met Edo waren altijd inspirerend en onderhoudend. Mijn gedachten zijn bij zijn nabestaanden.""",Politiek,https://nos.nl//artikel/2443727-oud-d66-senator-en-architect-edo-spier-96-overleden
47516,2012-11-08 08:00:00,'Actie 3FM helpt 160.000 mensen',"Radiozender 3FM heeft met Serious Request van vorig jaar 160.000 vrouwen en kinderen geholpen. Bijna 30.000 vrouwen en kinderen ontvingen voor gemiddeld twee maanden voedsel van het Rode Kruis. Ook leverde het Rode Kruis gereedschappen en grondstoffen, zodat vrouwen in conflictgebieden hun leven kunnen oppakken. Het gaat onder anderen om vrouwen in Colombia, Syrië, Israël, Irak en verschillende Afrikaanse landen. Met de actie met in het glazen huis in Leiden werd een recordbedrag opgehaald van meer dan 8,5 miljoen euro. ""We zijn blij met de brede aandacht voor de problemen van moeders in conflictgebieden en de tot nu toe behaalde resultaten"", zegt 3FM zendermanager Wilbert Mutsaers. Sinds 2004 zet 3FM zich jaarlijks samen met het Rode Kruis in voor een 'stille ramp'. Dit jaar is dat babysterfte.",Binnenland,https://nos.nl/artikel/438201-actie-3fm-helpt-160-000-mensen.html
176890,2018-06-19 06:30:00,Beyoncé en Jay-Z grijpen spotlight als kunststukken in leeg Louvre,"Zij, Beyoncé, is een van de grootste sterren van dit moment. Hij, Jay-Z, is behalve succesvol rapper een van de invloedrijkste zakenmannen in de hiphop-industrie. Samen zijn ze The Carters, een echtpaar met drie kinderen en een iconische status. Het koppel bracht afgelopen weekend uit het niets een nieuw album uit, nam een clip op in museum het Louvre en trekt ondertussen de wereld rond met de On the Run II Tour. De twee staan wederom hoog op veel trending-lijstjes en treden vanavond en morgenavond op in de Johan Cruijff Arena in Amsterdam. Fans stonden vanmiddag al in de rij, hieronder vertellen ze wat er zo goed is aan Beyoncé: Naast hun tournee en studiosessies voor het album Everything Is Love, vonden ze blijkbaar ook ergens de tijd om in Parijs een clip bij het nummer Apeshit op te nemen. Zowel de songtekst als de video zit vol met verwijzingen en diepere betekenissen, zegt Rufus Kain, cultureel antropoloog en muzikant. ""Ze weten precies hoe ze de aandacht moeten grijpen én vasthouden."" Bekijk de clip eerst zelf even, in de rest van het artikel vertellen we er meer over: De Mona Lisa, de Egyptische sfinx, de Venus van Milo. In de video komen topstukken uit het Louvre langs, meestal met Beyoncé en Jay-Z op de voorgrond. ""Zo pakken ze de hoofdrol op een plaats voor de hoge kunsten. Een plek waar, net als in veel andere westerse musea, weinig aandacht is voor mensen die niet wit zijn"", schrijft muziekblad The Rolling Stone. Ook Beyoncé-kenner Annelot Prins van de Vrije Universiteit in Berlijn ziet dat in de videoclip kritiek wordt geleverd op de westerse kunstgeschiedenis, waarin zwarte mensen vaak worden afgebeeld in ondergeschikte posities. Het schilderij Portrait d'une négresse van Marie-Guillemine Benoist uit 1800 is een van de weinige uitzonderingen daarop en komt dan ook voorbij in de clip. Prins doet promotieonderzoek naar uitingen van Amerikaanse popsterren en ziet dat sommige mensen makkelijker over politieke onderwerpen praten als die zijn aangekaart door beroemdheden. Veel vrouwen die zij spreekt geven aan dat ze iets leren van Beyoncé. ""Ze weten dat zij in haar muziek ergens naar verwijst, pikken dat eruit en lezen er dan op eigen houtje meer over."" Dankzij de zangeres heeft feminisme ook een positievere bijklank gekregen, zegt Prins. Ze ziet veel dingen terug in Apeshit. ""Beyoncé laat opnieuw thema's als gender, ras en familie samenkomen. Maar ze doet dat op een hele nieuwe manier, met een nieuw geluid. Dit album klinkt totaal anders dan het vorige."" Dat The Carters uitgerekend voor het Louvre kozen als achtergrond bij hun muziek, is niet zo gek, zegt Prins. Jay-Z staat bekend als een groot kunstverzamelaar en is fan van het Parijse museum. In 2014 bracht het stel samen met hun dochtertje Blue Ivy nog een bezoek aan het Louvre. Prins: ""Kunst speelt een belangrijke rol in hun relatie."" En die relatie zelf speelt dan weer een belangrijke rol in het uitgekiende imago van The Carters. De afgelopen maanden beheersten hun huwelijksproblemen de media en op hun solo-albums Lemonade (Beyoncé) en 4:44 (Jay-Z) rapten en zongen ze er zelf over. In de nieuwe clip lijkt Jay-Z zich na zijn misstappen bescheidener op te stellen dan bij eerdere optredens. ""Het zou na alles wat er is gebeurd ook niet werken als het andersom was"", zegt Prins. Het nieuwe album wordt gepresenteerd als de hereniging van het stel. Volgens cultureel antropoloog Kain past het in de langetermijnstrategie van het duo. ""Ze zijn allebei heel goed in het neerzetten van een merk"", zegt hij. Beyoncé en Jay-Z zijn zowel solo als samen al jaren succesvol en hebben bewezen dat ze over een goed zakelijk instinct beschikken. Met Everything Is Love laten ze opnieuw zien dat ze goed doorhebben wat hun luisteraars willen, vertelt Kain. ""In deze tijd komt er al heel veel op mensen af en dus kondigen ze hun album niet aan, maar brengen ze het plotseling."" En bovendien in combinatie met een video die de tongen losmaakt, net zoals de artiest Childish Gambino onlangs deed met de single This is America. Volgens Kain weet het stel dat de media hen volgt, en niet andersom. Daar verwijzen ze ook expliciet naar in hun teksten. Zo rapt Jay-Z in het nieuwe nummer: ""I said no to the Super Bowl / You need me, I don't need you."" Ook bijzonder is de timing van het album, dat komt nadat de eerste vier optredens van de On The Run II-tour al zijn geweest. De shows in Amsterdam zijn de eerste na deze plotselinge release. ""Niemand weet wat er nu met de tour gebeurt en of er veel wordt aangepast"", zegt Beyoncé-kenner Prins. Ze denkt dat Beyoncé de enige artiest ter wereld is die zoiets kan maken. ""Het gonst al vijf jaar van de geruchten over dit album en dan komt het op zo'n manier naar buiten."" Everything is Love past volgens haar perfect in het verhaal dat de zangeres door de jaren heen vertelt. ""Het is een soort afsluiting van de huwelijkse worstelingen die hiervoor de aandacht opeisten. De boodschap is: we zijn nog steeds samen en sterker dan ooit.""",Cultuur & Media,https://nos.nl/artikel/2237216-beyonce-en-jay-z-grijpen-spotlight-als-kunststukken-in-leeg-louvre.html
236302,2022-02-06 19:30:00,Weer minder treinen vanwege personeelstekort bij verkeersleiding ProRail,"Vanwege een personeelstekort bij de verkeersleiding van ProRail op Utrecht Centraal rijden er vandaag opnieuw minder treinen. Er is minder treinverkeer tussen 07.00 en 15.00 uur op de trajecten Alphen aan den Rijn - Houten, Eindhoven - Amsterdam, Den Haag - Amersfoort, en Rotterdam - Arnhem. Reizigers krijgen het advies de reisplanner in de gaten te houden. Ook de NS kampt met personeelstekorten, die zijn ontstaan door coronabesmettingen en de quarantaineregels. Het aantal NS-treinen wordt afgeschaald tot en met 21 februari. Het is de bedoeling dat vanaf die datum nog 85 procent van het normale aantal treinen rijdt. Vanwege het personeelstekort bij ProRail zullen op sommige trajecten de treinen vóór 07.00 uur en ná 15.00 uur ook niet rijden, meldt ProRail op Twitter: Sinds een paar jaar vertrekken bij ProRail meer treinverkeersleiders dan erbij komen. Dat heeft onder meer te maken met vergrijzing en de doorstroom van verkeersleiders naar andere functies in het bedrijf. Ook komen er weinig nieuwe verkeersleiders bij, wat mede veroorzaakt wordt door een strenge selectie. Daarnaast werd eind vorig jaar duidelijk dat er te veel gevraagd wordt van de werknemers. Een deel kan geen pauze houden of moet terugkomen van vakantie. Eind vorig jaar ging de NOS langs bij ProRail in Utrecht, waar treinverkeersleiders worden opgeleid: Het personeelstekort bij ProRail heeft al vaker gevolgen gehad voor het treinverkeer in Nederland. Door één zieke verkeersleider lag het treinverkeer tussen Utrecht en Arnhem eind vorig jaar twee keer uren stil. Ook zijn er een aantal andere grote vertragingen ontstaan. ProRail heeft verkeersleidingsposten door het hele land. Elke post beheert het treinverkeer in die specifieke regio: De afschaling van de NS betekent concreet dat op trajecten waar normaal gesproken zes treinen per uur rijden, er nog maar vier per uur rijden. Op trajecten waar vier treinen per uur rijden wordt het aantal teruggebracht naar twee. Eerder werd al besloten tot het schrappen van extra forensentreinen en nachttreinen op sommige trajecten. Dit weekend reden er ook al minder treinen omdat veel medewerkers thuiszitten.",Binnenland,https://nos.nl/artikel/2416046-weer-minder-treinen-vanwege-personeelstekort-bij-verkeersleiding-prorail
233475,2021-11-24 01:49:00,Verloofde van Amerikaanse Gabby Petito pleegde zelfmoord,"Brian Laundrie, de verloofde van de vermoorde Amerikaanse Gabby Petito, heeft zelf een einde aan zijn leven gemaakt. Hij heeft zichzelf door zijn hoofd geschoten, maakte de advocaat van zijn familie bekend. In september werd in een nationaal park in de staat Wyoming het lichaam gevonden van de 22-jarige Petito. Ze bleek te zijn gewurgd. Daarop werd een klopjacht op touw gezet naar Laundrie, met wie ze sinds juni bezig was aan een rondreis door Amerika. De twee deden daar verslag van op sociale media. De zaak rond Petito hield de VS in zijn greep: Laundrie (23) was op 1 september alleen teruggekeerd van de reis. Twee weken later verdween hij, nadat hij tegen zijn ouders had gezegd dat hij een wandeltocht ging maken in een natuurgebied. Eind oktober werden na een zoektocht menselijke resten gevonden in een moerasgebied in Florida, niet ver van zijn ouderlijk huis. Laundrie werd aan de hand van zijn gebit geïdentificeerd. Hoe hij om het leven was gekomen, werd toen niet bekendgemaakt. Laundrie is nooit in staat van beschuldiging gesteld voor de moord op Petito, maar werd wel aangeklaagd voor fraude met de bankpas van zijn verloofde. De zaak kreeg in de VS en daarbuiten volop aandacht op sociale en traditionele media. Dat leidde tot kritiek van veel mensen, die vonden dat de vermissingszaak van een jonge witte vrouw buitenproportioneel veel aandacht kreeg in vergelijking met vermissingszaken van veel zwarte vrouwen. Denk je aan zelfmoord of maak je je zorgen om iemand? Praten over zelfmoord helpt en kan anoniem via de chat op www.113.nl of telefonisch op 113 of 0800-0113.",Buitenland,https://nos.nl/artikel/2406849-verloofde-van-amerikaanse-gabby-petito-pleegde-zelfmoord
4605,2010-05-03 15:54:00,Drugs verstopt in bodywarmers,Op Schiphol is een 26-jarige man opgepakt die twee kilo cocaïne had verstopt in vijf bodywarmers. Dat heeft de douane bekendgemaakt. De Nederlander was met het vliegtuig aangekomen vanuit Peru. Bij de controle van zijn bagage viel het de medewerkers op dat hij vijf bodywarmers bij zich had. Deze voelden stuk voor stuk ook niet soepel aan. De cocaïne was verstopt in de voering van de kledingstukken. De man is aangehouden door het Schipholteam.,Binnenland,https://nos.nl/artikel/154854-drugs-verstopt-in-bodywarmers.html
33400,2012-03-06 17:58:00,Reactoren Petten en Delft veilig,"De onderzoeksreactoren in Petten en Delft kunnen extreme omstandigheden aan. Dat schrijft minister Verhagen van Economische Zaken aan de Tweede Kamer. Onderzocht is of de nucleaire installaties een aardbeving of extreme weersomstandigheden aan kunnen. Er is ook bekeken of de kerncentrales voldoen aan alle vergunningen en veiligheidseisen. Aanleiding voor de zogenoemde ""stresstest"" is de kernramp vorig jaar in Fukushima in Japan na een zeebeving. Er volgde een serie ongelukken in verschillende reactoren in dat complex, waaronder explosies van waterstofgas. Sindsdien worden alle kernenergiecentrales in Europa onderzocht. De reactoren in Petten en Delft doen onderzoek naar nucleaire energie voor het bedrijfsleven en de overheid.",Politiek,https://nos.nl/artikel/348703-reactoren-petten-en-delft-veilig.html
237244,2022-03-04 16:00:00,Tekortkomingen bij aanpak rijgedrag vrachtwagenchauffeur die agent doodreed,"De politie is tekortgeschoten bij de aanpak van vrachtwagenchauffeur Edwin M. uit Melissant, die vorig jaar juli een motoragent doodreed. Dat komt naar voren uit onderzoek door een commissie onder leiding van voormalig landelijk verkeersofficier Koos Spee. Een van de kritiekpunten is dat er geen gecoördineerde aanpak was van M., van wie bekend was dat hij agressief en onberekenbaar in het verkeer was. Op 7 juli vorig jaar werd M. in Rotterdam met zijn truck voor een controle aan de kant gezet door de 47-jarige motoragent Arno de Korte. Hij reed de agent aan en sleurde hem honderden meters mee. De Korte overleed ter plekke. Pas later op de dag werd M. aangehouden. Sindsdien zit hij vast op verdenking van moord en/of doodslag. Volgens het Openbaar Ministerie had M. al langere tijd ""gevoelens van rancune"" jegens de politie. In de jaren voor het fatale incident werd M. geregeld aan de kant gezet, onder meer vanwege structurele overbelading van zijn vrachtwagen. Bij een van die controles, in 2015, reed hij een motoragent aan, die daarbij zijn arm verloor. Bij een ander incident, in 2020, kwam een vrouw in Rockanje om het leven toen M. haar aanreed. Na de dood van De Korte vroeg de korpsleiding van de politie aan de commissie-Spee om onderzoek te doen. Er moest onder meer worden onderzocht hoe de politie is omgegaan met alle informatie en signalen over het rijgedrag van de vrachtwagenchauffeur uit Melissant. Voor het onderzoek heeft de commissie alle incidenten onderzocht waarbij M. betrokken was. Ook is gesproken met vijftien politiemensen, onder wie de motoragent die in 2015 werd aangereden. Er doemt een beeld op van een ""onberekenbare en verbaal agressieve chauffeur"", aldus de onderzoekers. Edwin M. en zijn broer, die ook vrachtwagenchauffeur is, reden structureel in te zwaar beladen vrachtwagens, met 40 tot 50 procent meer lading dan is toegestaan. Ook na te zijn beboet, gaven ze aan dat ze gewoon zouden doorrijden met te zwaar beladen wagens. Volgens de commissie zijn alle staandehoudingen en processen-verbaal ""te afzonderlijk behandeld"", waardoor de politie geen totaaloverzicht had van alle incidenten waarvoor Edwin M. was gecontroleerd. Daardoor bleef een onderzoek naar onder meer zijn geestelijke gesteldheid uit. Bovendien was de interne communicatie bij de politie niet goed en was de aanpak niet gecoördineerd. Verder werd informatie niet of onvoldoende gedeeld met het OM en de Inspectie Leefomgeving en Transport. Twee meldingen aan het CBR om M.'s rijvaardigheid opnieuw te onderzoeken blijken niet goed te zijn doorgegeven. Overigens kreeg de verkeerspolitie na de aanrijding in 2015 al de opdracht van de leiding om ""terughoudend"" op te treden bij het controleren en beboeten van M. Doel was om de rechtszaak die toen speelde niet te frustreren. De commissie-Spee begrijpt die afweging, maar de oproep leidde er wel toe dat de meeste politiemedewerkers er vervolgens voor kozen om M. dan maar ongemoeid te laten. De commissie beveelt in het algemeen aan om meer aandacht te schenken aan de controle op te zwaar beladen vrachtwagens. Ook moet er volgens de commissie meer oog komen voor de geestelijke gezondheid van chauffeurs van zware vrachtwagens. De familie van de doodgereden Arno de Korte is vanochtend van de uitkomst van het onderzoek op de hoogte gesteld. Verder zegt de korpsleiding van de politie het te betreuren dat M. niet goed blijkt te zijn aangepakt. Korpschef Van Essen zegt lessen te willen trekken uit de conclusies in het rapport.",Binnenland,https://nos.nl/artikel/2419815-tekortkomingen-bij-aanpak-rijgedrag-vrachtwagenchauffeur-die-agent-doodreed
114197,2015-10-04 20:21:00,Zwemmer in nood blijkt zeehond,In de zee bij Zandvoort hebben vanmiddag zo'n veertig reddingswerkers vergeefs gezocht naar een drenkeling. Na een paar uur werd de zoektocht afgeblazen. De reddingsbrigade denkt dat een zeehond is aangezien voor een zwemmer. Twee strandwandelaars maakten vanmiddag los van elkaar melding van een zwemmer in nood. De reddingsbrigade rukte direct uit met zes boten en vier waterscooters. Op het strand zocht de politie naar kleding en handdoeken. Ook werd een traumahelikopter ingeschakeld. Volgens de Zandvoortse Reddingsbrigade gebeurt het vaker dat mensen zeehonden aanzien voor zwemmers.,Binnenland,https://nos.nl/artikel/2061258-zwemmer-in-nood-blijkt-zeehond.html
101305,2015-03-20 10:17:00,Bonden boos op 'sprinkhanen' in ABN Amro-top,"De vakbonden zijn boos over de loonsverhoging voor de top van ABN Amro. De lonen van de leden van de raad van bestuur zijn vorig jaar met 17 procent gestegen naar 707.500 euro. Alleen het loon van bestuursvoorzitter Gerrit Zalm is gelijkgebleven. De voormalige minister van Financiën krijgt opnieuw 759.375 euro. Voor de meeste andere ABN Amro-medewerkers is het beloningsbeleid juist versoberd. In 2014 is in de cao een nullijn vastgesteld voor twee jaar. Gisteren uitten de bonden al hun woede over de salarisverhoging van 28 procent voor ING-topman Ralph Hamers en van 63 procent voor topman Lard Friese van Nationale Nederlanden. Vakbond De Unie spreekt van ""sprinkhanengedrag"" bij ABN Amro. ""Terwijl voor gewone werknemers geldt dat ze getrakteerd worden op een afgeknepen nieuwe ontslagvergoeding medio dit jaar, gaat het graaien aan de top schaamteloos door"", aldus voorzitter Reinier Castelein. FNV Finance noemt de loonsverhoging bij de staatsbank ""heel zuur"" maar ziet ook een positief aspect. ""We kunnen nu weer flink in de aanval voor een goede loonsverhoging"", vindt bestuurder Carla Kiburg. Topbestuurders van banken in handen van de Staat, zoals ABN Amro, hebben geen recht op een variabele beloning. In ruil daarvoor mochten deze bedrijven vanaf 2012 eenmalig het vaste loon van de top verhogen met maximaal 20 procent. Daar maakt ABN Amro nu gebruik van. In 2015 worden de lonen niet verder verhoogd, zegt een woordvoerder van de bank. Hij verwerpt de kritiek van de bonden. ""In onze sector zitten de salarissen aan de lage kant. De wet staat toe de lonen van de raad van bestuur te verhogen met maximaal 20 procent. Wij doen dit met 16,7 procent.""",Economie,https://nos.nl/artikel/2025858-bonden-boos-op-sprinkhanen-in-abn-amro-top.html
121235,2016-01-10 15:08:00,Justitieminister: aanrandingen waren georganiseerd,"De Duitse minister van Justitie, Heiko Maas, gaat ervan uit dat de aanrandingen van vrouwen in verscheidene Duitse steden in de Nieuwjaarsnacht waren georganiseerd. ""Als zo'n horde massaal strafbare feiten pleegt, moet dat zijn voorbereid. Niemand kan mij vertellen dat dat niet van tevoren is afgestemd"", zegt Maas in Bild am Sontag. Hij wil goed uitgezocht hebben hoe ""deze afschuwelijke daden"" hebben kunnen gebeuren. Ook sluit Maas (SPD) niet uit dat er een verband was tussen de aanvallen in de verschillende steden. Hij wil dan ook dat de communicatie tussen de groepen in de verschillende steden goed in kaart wordt gebracht. Het aantal aangiften is in de afgelopen dagen nog sterk gestegen. Vooral in Keulen zijn er veel vrouwen aangerand. Ook in steden als Frankfurt, Stuttgart en Hamburg zijn veel vrouwen lastig gevallen.",Buitenland,https://nos.nl/artikel/2079666-justitieminister-aanrandingen-waren-georganiseerd.html
214753,2020-09-03 13:54:00,Onderzoek naar regels prostitutie in andere landen na burgerinitiatief,"Het kabinet laat een vergelijkend onderzoek doen naar de manier waarop andere landen met prostitutie omgaan. Staatssecretaris Broekers-Knol wil in kaart brengen welke verschillende systemen landen hebben om prostitutie te regelen. De regels lopen per land erg uiteen en variëren van verboden tot totale legalisering. Broekers deed haar toezegging in een debat in de Tweede Kamer. Aanleiding voor het debat was het burgerinitiatief ""Ik ben onbetaalbaar"" van de jongerenbeweging Exxpose. Die vindt dat er een verbod moet komen op betaalde seks. Exxpose pleit voor het 'Zweedse model'. Daarin is het kopen van seks strafbaar, net als het verdienen van geld aan seks. De prostituees zelf worden niet gestraft. Voorzitter Natasja Bos van Exxpose zei in de Kamer dat ze niet langer wil zwijgen over ""de rauwe kant van prostitutie"". Volgens haar is de kern van het probleem dat prostitutie een vorm van geweld is. Ze voegde eraan toe dat het vaak gaat om mannen met macht en geld tegenover vrouwen uit minderheidsgroepen. ""Het is tijd dat we sekskopers verantwoordelijk maken voor de gevolgen van het kopen van seks."" Bos zei verder dat voor een enkeling de prostitutie een vrijwillige keuze is, maar dat het gaat om de grote groep die wordt uitgebuit. In de Kamer omarmden alleen de regeringspartijen CDA en ChristenUnie en oppositiepartij SGP het burgerinitiatief volmondig. Ook zij vinden dat het gaan werken als prostituee maar zelden een eigen keuze is. Andere partijen zien niets in een verbod op betaalde seks of zetten er vraagtekens bij. Onder meer VVD, D66, SP en GroenLinks vinden dat prostitutie een legale sector moet zijn, waar mensen zelf voor moeten kunnen kiezen. Vrijwel iedereen benadrukte wel dat er grote misstanden zijn en dat die moeten worden bestreden: zo zijn veel prostituees het slachtoffer van mensenhandel. Het kabinet wil dus wel onderzoek doen, maar Broekers zei op voorhand dat ze tegen strafbaarstelling van betaalde seks is. Net als een groot deel van de Kamer is ze bang dat veel sekswerkers dan de illegaliteit in zullen gaan, met alle risico's van dien. Broekers ziet er meer in om een in het regeerakkoord afgesproken wetsvoorstel door te zetten. Dat voorstel ligt nu voor advies bij de Raad van State en de staatssecretaris hoopt het binnenkort in te dienen bij de Kamer. In het wetsontwerp staat dat zowel de seksbedrijven als de prostituees een vergunning moeten hebben. Klanten die gebruikmaken van een prostituee zonder vergunning zijn strafbaar. Broekers denkt dat met die wet misstanden kunnen worden voorkomen of harder aangepakt. Ook moet de wet mensenhandel tegengaan.",Politiek,https://nos.nl/artikel/2346583-onderzoek-naar-regels-prostitutie-in-andere-landen-na-burgerinitiatief.html
102115,2015-04-01 15:51:00,'NVWA moet steviger opereren',"De Nederlandse Voedsel- en Warenautoriteit (NVWA) kan en moet steviger opereren. Dat zeggen staatssecretaris Dijksma en minister Schippers. Er moet een strenger toezichtkader komen om te zorgen dat de dienst eerder boetes oplegt of bedrijven sluit. Dijksma en Schippers komen voor de zomer met een uitwerking van dat strengere toezicht. Bijna de gehele Tweede Kamer wil dat er iets gebeurt om de opeenvolging van voedselschandalen aan te pakken. De bewindslieden kwamen eerder al met een plan van aanpak maar scherpen dat nu verder aan. Zo werd al besloten dat de dienst eerder en sneller boetes moet opleggen. De NVWA komt niet, zoals de Christen Unie en de Partij voor de Dieren willen, bestuurlijk onder de verantwoordelijkheid van het ministerie van VWS. Volgens de Christen Unie zit de voedselautoriteit in een 'spagaat' met aan de ene kant economische belangen, aan de andere kant de belangen van volksgezondheid. Maar dat het toezicht beter moet, is volgens de bewindslieden duidelijk. ""Bedrijven die een loopje nemen met voedselveiligheid moeten dat voelen. Een hardere aanpak is nodig. Zodat het niet nog een keer gebeurt. Geen melktanden, maar scherpe tanden die bij een voedselwaakhond horen."" Een voorstel van de PvdA om alle aan bedrijven opgelegde boetes openbaar te maken kan vooralsnog niet op een meerderheid in de Tweede Kamer rekenen. ",Politiek,https://nos.nl/artikel/2028050-nvwa-moet-steviger-opereren.html
33187,2012-03-03 07:00:00,PVV: gulden voordeliger dan euro,"Onderzoek namens de PVV wijst uit dat de euro moet worden afgeschaft ten gunste van de gulden. Dat zegt PVV-leider Wilders in De Telegraaf. Hij wil het rapport nog niet vrijgeven. Maandag is de officiële presentatie. Uit het onderzoek zou blijken dat de invoering van de euro Nederland veel meer heeft gekost dan opgeleverd. De voordelen van de euro komen uit op 800 euro per persoon per jaar, de nadelen op 2700 euro, zegt Wilders. Oorzaken zijn een tegenvallende economische groei en een ondermaatse consumptie. Als Nederland in de eurozone blijft, kost dat volgens de onderzoekers minstens 127 miljard euro. Welk prijskaartje er aan uittreden hangt, wil Wilders nog niet zeggen. Maar die kosten worden volgens hem binnen twee jaar terugverdiend. De resultaten zijn voor de PVV aanleiding om op te roepen tot een referendum. De Nederlandse burger moet volgens Wilders kunnen bepalen of de euro inderdaad moet plaatsmaken voor de gulden. Het rapport wordt maandag gepresenteerd. Het is opgesteld door het Britse bureau Lombard Street Research dat bekendstaat als eurosceptisch.",Politiek,https://nos.nl/artikel/347458-pvv-gulden-voordeliger-dan-euro.html
154559,2017-05-24 19:16:00,RTL-weervrouw Helga van Leur stopt na twintig jaar,"Weervrouw Helga van Leur stopt met het presenteren van weerberichten voor RTL. Ze zegt dat ze in 20 jaar zeker 7000 weerberichten heeft gepresenteerd. Van Leur gaat zich verder verdiepen in de communicatie over klimaat, duurzaamheid en gedrag. ""Om je verder te kunnen ontwikkelen, moet je soms ruimte maken"", vindt ze. ""En daarom stop ik met de dagelijkse weerberichtgeving"", zegt ze tegen RTL Nieuws. Op 30 juni presenteert Van Leur haar laatste weerbericht bij RTL. ",Cultuur & Media,https://nos.nl/artikel/2174833-rtl-weervrouw-helga-van-leur-stopt-na-twintig-jaar.html
130928,2016-05-23 05:59:00,Ruim 40 miljoen euro voor arbeidsmarktprojecten mbo,"Minister Bussemaker van Onderwijs, Cultuur en Wetenschap heeft bekendgemaakt dat zeventien projecten rondom mbo-scholen bij elkaar 43,5 miljoen euro krijgen. Het bedrag moet gebruikt worden om mbo-studenten beter voor te bereiden op de arbeidsmarkt. Het geld is afkomstig uit het Regionaal Investeringsfonds mbo, dat Bussemaker oprichtte om de aansluiting tussen mbo-onderwijs en de arbeidsmarkt in de regio te verbeteren. Het kan worden gebruikt om te investeren in apparatuur en nieuwe onderwijsmethoden. Een aantal opleidingen wil het geld gebruiken voor kwetsbare jongeren, loopbaanoriëntatie en een betere doorstroom naar het hbo. Volgens Bussemaker zijn de projecten die geld krijgen gericht op de arbeidsmarkt van de toekomst. Ze vindt dat het mbo vernieuwend moet zijn. ""Alle ontwikkelingen die van invloed zijn op de arbeidsmarkt van morgen, zoals robotisering, maken het van het grootste belang dat juist in het mbo nieuwe kansen worden gecreëerd"", zegt Bussemaker. Door de projecten moeten de studenten al tijdens hun studie bekend raken met dit soort technieken. Veel van de initiatieven die geld uit het fonds toegekend hebben gekregen, richten zich op opleidingen in de techniek en de zorg. Bussemaker stelt in totaal 14,5 miljoen euro beschikbaar. Het regionale bedrijfsleven en de regionale overheid zijn verantwoordelijk voor de rest van de 43,5 miljoen. Door heel Nederland doen zeventien gemeenten en bijna 150 bedrijven mee. Later dit jaar kunnen er opnieuw aanvragen worden ingediend voor vergelijkbare projecten. Voor deze nieuwe aanvragen is nog eens 20 miljoen euro beschikbaar.",Binnenland,https://nos.nl/artikel/2106674-ruim-40-miljoen-euro-voor-arbeidsmarktprojecten-mbo.html
150107,2017-03-13 03:33:00,Marokkaanse moskeeën: Denk zet ons onder druk,"De partij Denk zet moskeebesturen onder druk om hun achterban aan te sporen op Denk te stemmen. Dat zegt de Raad van Marokkaanse Moskeeën in Nederland (RMMN). Die heeft naar eigen zeggen van verschillende moskeebestuurders dergelijke signalen ontvangen. Volgens kandidaat-Kamerlid Azarkan van Denk is dat onzin. Hij zegt dat de kritiek ongefundeerd is. Door de ""agressieve stijl van campagnevoeren"" zouden sommige moslims er niet voor uit durven komen dat ze kritiek op Denk hebben of liever op een andere partij stemmen. Volgens de raad werkt Denk polariserend door kiezers continu aan te spreken op hun geloof of etnische afkomst. ""Moskeebestuurders zijn er vrij in of ze politieke partijen een podium willen geven en daar is ook niets mis mee"", zegt woordvoerder Saïd Bouharrou in het NOS Radio 1 Journaal. ""Maar je overschrijdt wel een grens als je, zoals Denk, meegeeft dat ze echt op je moeten stemmen omdat je anders een verrader bent."" Volgens Bouharrou moet Denk ophouden met het uitoefenen van emotionele of sociale druk zodat iedereen woensdag in alle vrijheid kan kiezen. Hij noemt het verder kwalijk dat Denk geen afstand neemt van omstreden imams en op Facebook nep-accounts gebruikt om andere politici zwart te maken. ""Wij roepen Denk op haar toon te wijzigen, want de onderwerpen die deze partij aankaart verdienen alle aandacht."" Om kiezers te helpen, heeft de RMMN een 'islamitische meetlat' opgesteld, waarin politieke partijen worden beoordeeld op drie thema's die de raad belangrijk vindt: de aanpak van discriminatie en moslimhaat, de bescherming van de vrijheid van godsdienst en het verbindend vermogen. D66, GroenLinks en Artikel1 scoren daarin de maximale zes punten. De PVV en de SGP eindigen als laatste met nul punten. Denk zit met vier punten in de middenmoot. Die partij scoort goed op de eerste twee criteria, maar mist volgens de RMMN verbindend vermogen.",Binnenland,https://nos.nl/artikel/2162898-marokkaanse-moskeeen-denk-zet-ons-onder-druk.html
153148,2017-05-01 13:17:00,Medewerker klimt in vastgelopen achtbaan in Fries attractiepark,"Een medewerker van attractiepark Duinen Zathe in Appelscha is gisteren zonder beveiliging op een achtbaan geklommen om een vastgelopen wagentje weer op weg te helpen. Het karretje met passagiers kwam vlak voor een afdaling stil te staan. Een filmpje van het incident is al duizenden keren bekeken. De medewerker klom zonder beveiliging de London City Coaster in, terwijl er wel valbescherming aanwezig is. Medewerkers moeten altijd beschermd een attractie ingaan en worden daar nu opnieuw op gewezen. ""De medewerker heeft ondoordacht, maar in het belang van de gasten gehandeld."" Dat zegt Jeroen Kolhoff van het attractiepark tegen Omrop Fryslân. Volgens Kolhoff was de bedoeling van de medewerker goed. ""Hij wilde snel handelen om het karretje met inzittenden zo snel mogelijk weer op gang te krijgen."" De achtbaan werd vorige week geopend. Dat het wagentje met passagiers bleef hangen, komt door nieuwe lagers in de wielen. Die moeten volgens Kolhoff nog inslijten en daarom blijven de karretjes incidenteel vastzitten. De inzittenden zijn volgens het attractiepark niet in gevaar geweest. ""De karretjes zijn goedgekeurd en voldoen aan alle veiligheidseisen.""",Regionaal nieuws,https://nos.nl/artikel/2170985-medewerker-klimt-in-vastgelopen-achtbaan-in-fries-attractiepark.html
43667,2012-09-05 23:30:00,Vernielingen bij voetbalbond Caïro,"Honderden voetbalfans hebben in Egypte het hoofdkantoor van de voetbalbond aangevallen. Ze protesteerden tegen de hervatting van de competitie. Er werden lichtkogels afgeschoten, ruiten ingegooid, vernielingen aangericht en voetbaltrofeeën meegenomen. De fans willen dat de mensen worden gestraft die verantwoordelijk zijn voor de voetbalrellen in februari in Port Said. Daarbij kwamen 74 mensen om het leven. Begin februari speelde voetbalclub Al-Masri thuis tegen de populaire club Al-Ahly. Na de wedstrijd stormden fans van Al-Masri het veld op. Ze vielen fans van Al-Ahly aan en bekogelden die met stenen en vuurwerk. Ook werden aanhangers van de uitploeg van de tribunes geduwd. Na de rellen werd dagenlang geprotesteerd in Caïro. Volgens de betogers deed de politie veel te weinig om de fans van Al-Ahly te beschermen. Getuigen zeiden dat de uitgangen van het stadion werden gesloten, zodat de fans als ratten in de val zaten. De voetbalbond legde na de rellen de competitie stil, maar onlangs werd besloten dat die toch wordt hervat. Justitie in Egypte heeft meer dan zeventig mensen aangeklaagd. Negen verdachten zijn hoge politiefunctionarissen, drie verdachten zijn medewerkers van Al-Masri. Sommigen worden beschuldigd van moord. De rechtszaak begint op 17 september.",Buitenland,https://nos.nl/artikel/415200-vernielingen-bij-voetbalbond-cairo.html
57400,2013-04-08 09:36:00,Honderden dode vissen bij Sjanghai,"In een kanaal in China zijn de afgelopen week honderden dode vissen gevonden. De vissen werden in de omgeving van Sjanghai ontdekt op zo'n 100 kilometer van de plek waar vorige maand nog duizenden dode varkens uit het water zijn gehaald. Veel inwoners van Sjanghai maken zich zorgen over de waterkwaliteit, maar volgens de autoriteiten is het water niet vervuild. De vissen zijn geëlektrocuteerd door vissers, vermoeden Chinese autoriteiten. Een aantal vissen wordt in een laboratorium onderzocht; er wordt gekeken of er een andere doodsoorzaak is. Volgens een woordvoerder van het milieubeleid in de regio Sjanghai is er geen verband tussen de dode vissen en de dode varkens.",Buitenland,https://nos.nl/artikel/493254-honderden-dode-vissen-bij-sjanghai.html
124626,2016-02-25 08:00:00,In het hele land waarschuwing voor gladheid,"In grote delen van het land kan het glad zijn door bevriezing van natte weggedeelten. Het KNMI heeft voor het hele land code geel afgegeven vanwege de gladheid. Vanochtend was het op veel plaatsen in het land wit. In het noorden is het extra oppassen door hagel en sneeuw. Ook landinwaarts kan een winterse bui vallen. Waarschijnlijk krijgt Amsterdam de komende uren opnieuw te maken met winterse neerslag. Rijkswaterstaat heeft vannacht 1,1 miljoen kilo zout gestrooid om de snelwegen begaanbaar te maken. Vanwege de gladheid is de spitsstrook op de A7 tussen Hoorn en Zaanstad dicht en staat er een kilometerslange file. De gladheid zal naar verwachting na de ochtendspits verdwijnen.",Binnenland,https://nos.nl/artikel/2088902-in-het-hele-land-waarschuwing-voor-gladheid.html
59639,2013-05-13 13:49:00,Aantal ambtenaren gedaald,"Bij de Rijksoverheid werken minder mensen. Het aantal rijksambtenaren is vorig jaar gedaald met 1,7 procent, schrijft minister Blok aan de Tweede Kamer. Bij het Rijk zijn op dit moment ruim 109.000 arbeidsplaatsen. Volgens Blok is de Rijksoverheid vorig jaar opnieuw goedkoper en kleiner geworden. Zo werd er aan externe inhuur 10 miljoen euro minder uitgegeven dan in 2011. Ook aan zaken als beveiliging, dienstauto's en kantoorruimte werd 200 miljoen euro minder uitgegeven. De totale uitgaven aan personeel en materieel daalden van 13,4 naar 12,7 miljard euro.",Politiek,https://nos.nl/artikel/506248-aantal-ambtenaren-gedaald.html
151579,2017-04-05 10:59:00,'Serviërs vrezen dat hun land Rusland en Turkije achternagaat',"Veel Serviërs zijn woedend dat premier Aleksandar Vučić tot president is verkozen. Ze zijn bang dat hij de macht nog verder naar zich wil toetrekken. De afgelopen avonden waren in de hoofdstad Belgrado grote demonstraties. ""Het is lang geleden dat er zo veel boosheid was op straat"", vertelt NOS-correspondent Mitra Nazar. Studenten namen het initiatief voor de demonstraties van maandag- en dinsdagavond. De protesten waren niet van tevoren aangekondigd en er was geen toestemming voor gegeven. Bij veel Serviërs gaan de gedachten terug naar de demonstraties in 1997, toen mensen massaal protesteerden tegen president Milošević. Slobodan Milošević was vanaf 1989 president van Servië en Joegoslavië. In 2000 werd hij afgezet. Milošević werd later aangeklaagd door het Joegoslavië-tribunaal vanwege oorlogsmisdaden die hij zou hebben gepleegd in Kosovo, Bosnië en Kroatië. Hij overleed in 2006. ""Er is sindsdien weinig veranderd"", zei een van de betogers die gisteravond op straat stonden in Belgrado. In de jaren 90 protesteerden Serviërs tegen de autoritaire manier van regeren van Milosevic. De demonstraties leidden uiteindelijk tot het aftreden van de president. Nu zijn veel van de figuren uit die tijd weer terug in de Servische politiek. Zo ook Vučić. Hij was in de jaren 90 actief als minister van Informatie onder Milošević en is inmiddels al jaren de sterke man in de Servische politiek. ""Er is ook veel onvrede over de manier waarop hij regeert"", zegt Nazar. 	Hij zou zich steeds meer ontwikkelen tot een autoritaire leider, die sterke banden heeft met Rusland. Niet voor niets noemen critici hem de 'Servische Poetin'. De presidentsverkiezingen won hij met overmacht: hij kreeg 58 procent van de stemmen, waardoor een tweede stemronde niet nodig was. Hoewel het presidentschap in Servië een ceremoniële functie is, vrezen tegenstanders dat Vučić zijn greep op het land zal verstevigen. Als president mag hij de premier benoemen. Die macht zou hij kunnen gebruiken om een stroman aan te stellen, zegt Nazar. ""Zo hebben de presidenten Poetin en Erdogan dat ook gedaan. Serviërs zijn bang dat hun land dezelfde kant op gaat als Rusland en Turkije."" Op dit moment is de situatie in Servië nog lang niet zo extreem als in die landen, zegt Nazar. ""Van Vučić mogen mensen vreedzaam demonstreren."" Veel persvrijheid is er echter niet. ""De premier controleert de belangrijkste media. Een paar dagen voor de verkiezingen publiceerden alle kranten dezelfde poster van Vučić op de voorpagina en over deze protesten is niets te zien op televisie."" 	Servië is met de Europese Unie in onderhandeling over een lidmaatschap. Vučić zegt dat hij het land voor 2020 wil klaarstomen voor toetreding. Maar dat lijkt voorlopig nog ver weg. ""De vraag is hoe Brussel reageert op deze demonstraties."" 	Voor vanavond staat opnieuw een protest gepland. Nazar ziet nieuwe energie bij de Servische bevolking. ""Die is een tijd weggeweest. Na de jaren 90 zaten veel Serviërs vooral thuis op de bank te klagen over de politiek. Maar nu zijn veel mensen écht boos.""",Buitenland,https://nos.nl/artikel/2166650-serviers-vrezen-dat-hun-land-rusland-en-turkije-achternagaat.html
252478,2023-05-16 13:06:18,Onderzoek: staaroperatie aan beide ogen op één dag is goedkoper en net zo veilig,"Het is goedkoper en net zo veilig om beide ogen met staar te opereren op dezelfde dag, in plaats van met twee weken ertussen, zoals nu nog vaak gebeurt. Dat blijkt uit een onderzoek onder leiding van het Maastricht UMC+, waarover het AD vanochtend schreef. De publicatie verscheen gisteren in het medisch tijdschrift The Lancet. Staar is een aandoening waarbij de lens van het oog niet meer helder is, waardoor je wazig ziet en kleuren minder helder lijken. Bij een staaroperatie wordt deze troebele lens vervangen door een kunstlens. Het was al wel sinds eind 2021 mogelijk om beide ogen op een dag te opereren, maar volgens onderzoeker Lindsay Spekreijse waren een aantal zaken nog niet goed onderzocht. Zo was er nog niet goed gekeken naar de relatie tussen de kosten van de operatie en de kwaliteit van leven, zegt Spekreijse. ""Wij zien dat twee ogen opereren op één dag goedkoper is, en dat de uitkomsten hetzelfde zijn als met twee operaties."" De onderzoekers gingen na of de sterkte die overblijft na de volledige operatie op één dag anders is dan bij twee operaties. Met een staaroperatie is het namelijk niet mogelijk om helemaal tot 0 te corrigeren, legt Spekreijse uit. ""Als argument voor twee operaties werd eerder aangevoerd dat je tussen de operaties nog de kans hebt om de kunstlens voor het tweede oog aan te passen."" Maar het nieuwe onderzoek laat zien dat dit zelden gebeurde, zegt Spekreijse. ""De rekenmethodes voor de lenzen zijn namelijk sterk verbeterd de afgelopen jaren."" Ook patiënten die de operatie aan beide ogen op dezelfde dag ondergingen, waren volgens Spekreijse ""heel enthousiast"". Een van die patiënten, Sandra Vorstenbosch, noemt in het AD als voordeel dat ze zich maar een keer ziek hoefde te melden. En ze ""hikte niet tegen die tweede operatie aan"". Met de volledige operatie op een dag worden ook kosten gedrukt, stellen de onderzoekers. Zo hoeft de thuiszorg niet twee keer langs te komen voor het druppelschema, maar kan gelijk starten met beide ogen. In totaal kan volgens de onderzoekers jaarlijks tot 27 miljoen euro aan maatschappelijke kosten worden bespaard. Nu is de nieuwe behandelmethode al in enkele Nederlandse ziekenhuizen mogelijk. De onderzoekers hebben een tweede subsidie gekregen om deze methode uit te rollen over het hele land. Kiezen voor twee losse operaties zal voorlopig ook mogelijk blijven, zegt Spekreijse. ""Want sommige patiënten zijn niet geschikt voor de operatie op een dag omdat zij een groter risico op complicaties hebben"". Maar het is volgens haar de bedoeling dat een eendaagse operatie straks in heel Nederland een optie is. Dat moet in de komende jaren gebeuren.",Binnenland,https://nos.nl//artikel/2475337-onderzoek-staaroperatie-aan-beide-ogen-op-een-dag-is-goedkoper-en-net-zo-veilig
90418,2014-09-26 16:16:00,"""Fraude door vader koningin Letizia""","Een Spaanse onderzoeksrechter verdenkt familieleden van koningin Letizia van fraude. Het gaat om de vader, de tante en de oma van de vrouw van koning Felipe V. De tante van Letizia zou verwikkeld zijn in een faillissement. Ze zou een schuld moeten afbetalen. Volgens de onderzoeksrechter hebben de familieleden onderling gesjoemeld met bezittingen om zo onder het afbetalen uit te komen. Als de beschuldigingen tot een proces leiden, kunnen de familieleden ieder 2,5 jaar cel krijgen. Of het zo ver komt, is nog onduidelijk. De kersverse koning Felipe probeert juist het imago van het koningshuis op te poetsen. Het koningspaar nam eerder openlijk afstand van prinses Cristina, de zus van Felipe. Haar man is verdachte in een grote fraudezaak.",Koningshuis,https://nos.nl/artikel/703053-fraude-door-vader-koningin-letizia.html
76472,2014-02-11 08:15:00,"Lagere winst, omzet voor TomTom","TomTom blijft last houden van de teruglopende verkoop van inbouwapparatuur door slechte autoverkopen. Ook verkoopt het bedrijf minder losse navigatiekastjes. In het vierde kwartaal van vorig jaar zijn de winst en de omzet van TomTom teruggelopen. De winst daalde van 99 miljoen euro in het vierde kwartaal van 2012 naar 3 miljoen euro in dezelfde periode van 2013. Dat is een daling van 93 procent. De forse daling komt deels doordat TomTom in 2012 profiteerde van een eenmalige belastingmeevaller van 80 miljoen euro. De omzet van de maker van navigatieapparatuur daalde van 289 miljoen euro in het laatste kwartaal van 2012 naar 268 miljoen euro in dezelfde maanden van 2013, een daling van 7 procent. Het bedrijf probeert de teruglopende verkopen voor een deel op te vangen met nieuwe producten, zoals sporthorloges met gps-systeem. Over het hele jaar 2013 kwam de winst van TomTom uit op 20 miljoen euro. In 2012 was de winst nog 129 miljoen euro. De omzet over het hele jaar daalde met 9 procent tot 963 miljoen euro. Bestuursvoorzitter Harold Goddijn verwacht dat de omzet dit jaar verder terugvalt tot ongeveer 900 miljoen euro. Bij de opening op de beurs in Amsterdam daalde het aandeel TomTom met meer dan acht procent.",Economie,https://nos.nl/artikel/609245-lagere-winst-omzet-voor-tomtom.html
253916,2023-06-24 21:34:14,"Ongeluk met shovel bij Duits vader-kindweekend: 2 doden, 10 gewonde kinderen ","In het noorden van Duitsland zijn bij een ongeluk met een shovel zeker twee doden gevallen. Een van hen is een jongetje van 5. Ook zijn tien jonge kinderen gewond geraakt. Volgens de hulpdiensten werd de shovel gebruikt voor een plezierritje tijdens een kampeerweekend voor vaders en hun kinderen. Tijdens die rit zaten kinderen in een soort kooi, die door de shovel omhoog werd gehouden. Plotseling kwam die naar beneden. Een man en een 5-jarige jongen overleden ter plekke. Van de tien gewonden zijn er vier met traumahelikopters naar ziekenhuizen gebracht. Over hun precieze toestand is nog niets bekend. Het ongeluk gebeurde in Toppenstedt, een plaats ten zuiden van Hamburg. De brandweer zegt dat een defect in het hydraulische systeem van de shovel de oorzaak is van het ongeluk. Een woordvoerder sprak verder van huiveringwekkende taferelen die zich rond de plaats van het ongeluk hebben afgespeeld. Geëmotioneerde ouders moesten door de politie op afstand worden gehouden.",Buitenland,https://nos.nl//artikel/2480193-ongeluk-met-shovel-bij-duits-vader-kindweekend-2-doden-10-gewonde-kinderen
119962,2015-12-21 17:40:00,Meer zekerheid voor werknemers jeugdzorg,"De FNV en werkgeversorganisaties in de jeugdzorg hebben een akkoord gesloten over een nieuwe cao die de medewerkers meer zekerheid geeft. ""Door de bezuinigingen in de zorg staan veel banen in de jeugdzorg op de tocht"", zegt FNV onderhandelaar Gert Noortman, ""maar door deze afspraken behouden jeugdzorgmedewerkers hun rechten als ze op zoek moeten naar een nieuwe werkgever in de jeugdzorg."" Mochten ze geen nieuwe baan vinden dan hebben ze drie jaar lang recht op een goede ww-uitkering. Ook is er een loonsverhoging van 1,85 procent afgesproken voor de 30.000 werknemers in de sector en behouden ze hun recht op transitievergoeding als ze van werkgever wisselen. Daarnaast komt er meer geld voor bijscholing. De FNV legt het akkoord volgende week voor aan zijn leden.",Economie,https://nos.nl/artikel/2076614-meer-zekerheid-voor-werknemers-jeugdzorg.html
191528,2019-04-03 22:54:00,Oegandese man wint als advocaat na ruim 20 jaar familieland terug,"Een Oegandese man die zes jaar was toen zijn vader in een juridisch geschil zijn land verloor, heeft het 23 jaar later als advocaat teruggewonnen, meldt de BBC. Het Hooggerechtshof besloot afgelopen maandag in het voordeel van zijn familie. Na een ruzie in 1996 was het stuk land onderdeel van een rechtszaak die de buren aanspanden. De zaak sleepte ruim twee decennia voort. De vader van Jordan Kinyera was met pensioen en had niet veel geld. ""Er is iets mensonterends om in een wanhopige situatie te zitten en daar niks aan te kunnen doen"", zei de advocaat tegen de Britse omroep. Het inspireerde hem om voor dit beroep te kiezen. ""Ik besloot later in mijn leven om advocaat te worden, maar veel daarvan was geïnspireerd door gebeurtenissen waar ik getuige van was toen ik opgroeide, de omstandigheden en frustraties waar mijn familie doorheen is gegaan tijdens het proces en hoe dat ons heeft beïnvloed."" Kinyera is blij voor zijn vader, die inmiddels 82 is, maar zegt dat hij niet veel meer met het land kan doen. ""Het is aan ons kinderen om verder te gaan waar hij is gebleven.""",Buitenland,https://nos.nl/artikel/2278929-oegandese-man-wint-als-advocaat-na-ruim-20-jaar-familieland-terug.html
140626,2016-10-15 16:52:00,'Vluchtelingenkinderen uit Calais snel naar Groot-Brittannië',Een groot aantal kinderen uit het vluchtelingenkamp bij Calais mag binnen een paar dagen naar Groot-Brittannië. Volgens de BBC zijn Britse en Franse ambtenaren begonnen met het registreren van kinderen die zonder hun ouders in de 'Jungle' leven. De Engelse kinderombudsman had eerder gezegd dat ongeveer 300 kinderen uit het vluchtelingenkamp naar Groot-Brittannië zullen komen. Het zou gaan om kinderen uit landen als Syrië en Afghanistan. De Britse minister Amber Rudd van Binnenlandse Zaken zegt dat de regering snel in actie komt. Ze wil zoveel mogelijk kinderen laten overkomen voordat de Franse overheid de 'Jungle' aan het einde van het jaar sluit. In het kamp leven ongeveer 10.000 mensen. Volgens hulporganisaties zijn onder hen 400 tot 600 kinderen. Hulporganisaties sloegen eerder al alarm over hun situatie. Andere vluchtelingen zouden kinderen seksueel misbruiken en financieel uitbuiten. Ze moeten bijvoorbeeld soms tot 500 euro 'entree' betalen om de 'Jungle' in te mogen.,Buitenland,https://nos.nl/artikel/2137914-vluchtelingenkinderen-uit-calais-snel-naar-groot-brittannie.html
61834,2013-06-17 04:30:00,Man overleeft val van 14 hoog,"In Nieuw-Zeeland heeft een 20-jarige man een val van de veertiende verdieping overleefd. De Brit was een dag na de val alweer aanspreekbaar en vrolijk en kan waarschijnlijk vandaag de intensive care verlaten. Tom Stilwell uit Brighton is voor een werkvakantie in Nieuw-Zeeland en was zaterdagavond gaan stappen met vrienden. Toen hij, enigszins beschonken, terugkwam bij zijn appartement in Auckland kwam hij erachter dat de sleutel nog binnen lag. Hij ging naar zijn bovenbuurvrouw om via haar balkon naar zijn eigen balkon te klimmen, maar viel naar beneden. Hij brak zijn rug, nek, een aantal ribben en zijn polsen, maar maakt het inmiddels redelijk goed. Van zijn valpartij kan hij zich helemaal niets herinneren. ",Buitenland,https://nos.nl/artikel/519084-man-overleeft-val-van-14-hoog.html
183469,2018-10-25 09:06:00,Elon Musk komt belofte na: Tesla draait winst,"Na vele kwartalen verlies is het Tesla gelukt om een kwartaal af te sluiten met zwarte cijfers. Het bedrijf sloot de maanden juli, augustus en september af met 312 miljoen dollar winst. Het vorige kwartaal noteerde de onderneming nog een recordverlies. Toen al beloofde topman Elon Musk dat zijn bedrijf het tweede deel van dit jaar winst zou maken. Die belofte heeft hij nu dus ingelost. Het is dus een belangrijk lichtpuntje voor Musk, die de afgelopen tijd onder vuur lag wegens beursperikelen en zijn gedrag op Twitter. Daardoor was de druk op hem hoog om te werken aan verbetering bij Tesla. In een conference call met analisten zei de topman dat dit kwartaal een belangrijk moment is op weg naar ""duurzame winst"". Een analist zegt tegenover The Wall Street Journal dat dit het eerste teken is dat het inderdaad die kant op gaat. Dat wil niet zeggen dat nu alle hobbels uit de weg zijn. Tegelijkertijd met de presentatie van de cijfers zei Musk dat hij de definitieve plannen heeft goedgekeurd voor de ontwikkeling van de 'Tesla Y', een soort elektrische terreinwagen. De topman benadrukte daarbij dat massaproductie mogelijk niet voor 2020 gereed is. De vraag is of Tesla genoeg capaciteit heeft om aan nóg een auto te werken. Daarnaast is het nog de vraag wie de nieuwe voorzitter wordt van Tesla's raad van commissarissen. Dat was Musk zelf, maar als gevolg van een tweet waarin hij ten onrechte zei dat hij geld 'veilig had gesteld' om Tesla van de beurs te halen, eiste de Amerikaanse beurswaakhond SEC verandering. De baas van de automaker mocht wel aanblijven als ceo, waarmee hij de dagelijkse leiding behield. Volgens geruchten is een zoon van mediamagnaat Rupert Murdoch, James, een belangrijke gegadigde om Musk op te volgen als voorzitter. Die zal in ieder geval als taak krijgen om scherper toe te zien op het Twittergedrag van de Tesla-topman. Naast het bericht over het vertrek van de beurs noemde hij eerder een duiker die betrokken was bij de reddingsactie in de Thaise grot een pedofiel.",Economie,https://nos.nl/artikel/2256306-elon-musk-komt-belofte-na-tesla-draait-winst.html
68404,2013-10-03 10:12:00,Vluchtelingendrama bij Lampedusa,"Voor de kust bij het Italiaanse eiland Lampedusa is een boot met vluchtelingen gezonken. Het hoofd van de gezondheidsdiensten op Lampedusa, Pietro Bartolo, zegt dat er inmiddels 94 doden zijn. ""We hebben alleen kisten nodig, geen ambulances."" Onder de doden is een aantal kinderen en een zwangere vrouw. Nog 250 mensen worden vermist. Er zouden 500 mensen aan boord zijn geweest, onder wie veel kinderen. Volgens het Italiaanse persbureau Ansa is een man uit Tunesië aangehouden. Hij is door overlevenden aangewezen als smokkelaar van de vluchtelingen. De mensen zaten op een vrachtschip van ongeveer 20 meter lang. Aan boord brak brand uit, mogelijk door de opvarenden zelf veroorzaakt. Burgemeester Nicolini van Lampedusa zegt dat vluchtelingen vuur maakten om de aandacht van andere schepen te trekken. Alle opvarenden vluchtten daarna naar een kant van de boot, waardoor die kapseisde, zei de woordvoerder van de immigratiedienst in Rome tegen de BBC. De reddingsoperatie is nog in volle gang. Zo'n 150 mensen zijn gered. Volgens NOS-correspondent Rop Zoutberg zeggen hulpverleners dat nog overal lichamen drijven. ""Op tv zien we beelden van hulpverleners die huilend hun werk doen. Het gaat maar door, er blijven lichamen komen. De rij lijken op de kade wordt steeds langer."" Ook de burgemeester verscheen in tranen op televisie. ""Het is vreselijk"", zei ze. Vice-premier Alfano gaat zo snel mogelijk naar Lampedusa en een persconferentie van de ministers van de partij van Silvio Berlusconi is afgelast. Volgens Zoutberg kwamen de schepen voorheen alleen uit Afrika, maar zijn er nu ook steeds meer mensen die de oversteek vanuit Syrië maken. ""Dit jaar zijn er al 6000 immigranten uit Syrië aangekomen op Lampedusa."" Op deze boot zouden met name mensen uit Somalië en Eritrea hebben gezeten, maar volgens Zoutberg zouden er ook heel goed vluchtelingen uit Syrië tussen kunnen zitten. Eerder vannacht was al een schip met 463 vluchtelingen aangekomen op Lampedusa. Maandag verdronken dertien mensen voor de kust van Sicilië.",Buitenland,https://nos.nl/artikel/558161-vluchtelingendrama-bij-lampedusa.html
204007,2019-12-19 00:31:00,"Jongetje van 3 uit kanaal Tynaarlo gehaald, man opgepakt","In Tynaarlo is een 3-jarig jongetje uit Utrecht zwaargewond geraakt nadat hij in het Noord-Willemskanaal was terechtgekomen. Hulpdiensten hebben hem uit het water gehaald. Hij is naar het ziekenhuis gebracht. Hoe het kind in het water in de Drentse plaats is terechtgekomen, is nog onduidelijk. De politie doet ter plekke forensisch onderzoek. Een 39-jarige man uit Utrecht is aangehouden in verband met de zaak. De politie onderzoekt zijn rol nog.",Binnenland,https://nos.nl/artikel/2315401-jongetje-van-3-uit-kanaal-tynaarlo-gehaald-man-opgepakt.html
47278,2012-11-04 13:42:00,Kritiek PvdA-senator op formatie,"PvdA-Eerste Kamerlid en oud-voorzitter Ruud Koole heeft kritiek op de manier waarop VVD en PvdA te werk zijn gegaan bij de formatie. Door elkaar wat te gunnen is de kans groot dat de formatie tijdens het regeren doorgaat, zei Koole in het tv-programma Buitenhof. Als voorbeeld noemde hij de discussie over de inkomensafhankelijke zorgpremies. Volgens Koole bestaat het risico dat het kabinet de snelheid die tijdens de formatie is gemaakt, weer kwijtraakt tijdens het regeren. ""Omdat de partijen onderwerpen hebben uitgeruild, is er over die onderwerpen ook geen debat geweest. Daarmee zet je dossiers op slot"", zei Koole. Koole denkt dat door het uitruilen van onderwerpen de geloofwaardigheid van de politici op het spel staat. De VVD en PvdA moeten nu besluiten verdedigen waar ze eigenlijk niets mee hebben. Ook de keuze voor een heel klein groepje dat bij de formatie betrokken was, is volgens Koole risicovol. ""Dat maakt het hele proces minder transparant."" Hij denkt dat de geloofwaardigheid van de politici op het spel staat. ""De gekozen methode legt een grote druk op de bewindspersonen"", zei de oud-voorzitter van de PvdA. ""Maar ik heb veel vertrouwen in de ploeg.""",Politiek,https://nos.nl/artikel/436702-kritiek-pvda-senator-op-formatie.html
50215,2012-12-18 04:54:00,Korting op wapen voor leraren VS,"De eigenaar van een wapenwinkel in het Texaanse Austin heeft zich in de discussie geworpen over strengere regels voor wapens in de VS. Crocket Keller biedt leraren een korting van 20 dollar aan als ze een vergunning voor een wapen willen hebben, zei hij tegen een radiostation. Na de schietpartij op een basisschool Newtown is het debat over wapens in de VS opgelaaid. Verschillende Democraten willen de regels aanscherpen, maar er zijn ook veel mensen die denken dat de leraren zich hadden kunnen beschermen als zij zelf ook een wapen hadden gedragen. Daar is Keller het mee eens. ""We moeten out of the box denken en met deze gewelddadige cultuur omgaan. De besturen van de verschillende staten moeten leraren toestaan bewapend te zijn."" De Amerikaanse lerarenorganisatie is het daar niet mee eens. Woordvoerder Fallon verwachtte een dergelijk voorstel al. ""Eerlijk gezegd, vind ik het absurd. In veel gevallen is de schutter een kind. Vertel me maar welke leraar een 14-jarig kind in de ogen kijkt en de trekker overhaalt."" Fallon gelooft in meer politie bij de scholen en strengere regels voor wapens. Wapenverkoper Keller zegt dat de politie niet overal kan zijn. ""Wanneer elk seconde telt, is de politie een paar minuten onderweg.""",Buitenland,https://nos.nl/artikel/452820-korting-op-wapen-voor-leraren-vs.html
182562,2018-10-08 23:17:00,Duits museum beveiligd vanwege Erdogan-kunstwerk,"De Duitse politie bewaakt een tentoonstelling in Duisburg vanwege een schilderij met daarop de Turkse president Erdogan met een banaan tussen zijn billen. Het werk heeft geleid tot dreigementen aan het adres van het museum, de Cubus Kunsthalle, en zijn medewerkers, schrijft de Rheinische Post. Ook heeft het Turkse consulaat bij het museum en de gemeente geprobeerd het werk van de muur te krijgen. Bananen zijn kenmerkend voor graffiti-kunstenaar Thomas Baumgärtel. Het is hem niet specifiek om Erdogan te doen. De zelfverklaard 'bananensprayer' neemt in zijn werk ook andere politiek leiders op de korrel. Zo spuugt Trump een banaan uit zijn mond en berijdt de Noord-Koreaanse leider Kim een raket vermomd als banaan. De afbeelding van Erdogan leidde in februari ook tot problemen bij een kunstbeurs in Karlsruhe. Toen besloot een galeriehouder het werk te verwijderen na druk van buitenaf. De directeur van de Kunsthalle wil het werk gewoon laten hangen. Wel is zij geschrokken van de dreigementen, zegt zij tegen de Rheinische Post. ""De intensiteit van de haat baart me zorgen"", zegt Claudia Schäfer tegen de krant. De directeur vindt het ""ongelooflijk dat veel mensen het werk zien als laster over Turkije. Er is geen onderscheid meer tussen de Turkse mensen en het gedrag van een dictatoriaal heerser"". De kunstenaar is niet verbaasd over de ophef. Zijn werk is immers ""bedoeld als provocatie"". Baumgärtel stelt voor ook de reacties tentoon te stellen. ""Je moet niet bang zijn voor bedreigingen.""",Buitenland,https://nos.nl/artikel/2253981-duits-museum-beveiligd-vanwege-erdogan-kunstwerk.html
115535,2015-10-23 10:32:00,Agenten vrezen besmetting door vluchtelingen,"Politieagenten die in contact komen met vluchtelingen zijn bang dat ze een besmettelijke ziekte oplopen. Vele tientallen agenten werken dagelijks met vluchtelingen, met name in de registratiecentra. Door de grote toestroom lukt het niet om alle vluchtelingen direct bij binnenkomst te screenen op ziekten zoals tuberculose. Voorzitter Geert Priem van de politievakbond ANVP noemt de situatie onhoudbaar. Hij vindt dat vluchtelingen onder alle omstandigheden medisch gescreend moeten worden bij aankomst. ""In de landen waar vluchtelingen vandaan komen, staat gezondheid niet altijd voorop"", zegt Priem in De Ochtend (NPO Radio 1). ""We weten niet wat de vluchtelingen aan ziekten meenemen en wat ze onderweg nog oplopen."" Volgens hem zijn de voorzorgsmaatregelen die met medische instanties zijn afgesproken, zoals het dragen van mondkapjes en handschoenen, niet afdoende. ""De kans op bijvoorbeeld tuberculose wordt groter als veel mensen in een kleine ruimte bijeen zijn. En dat is vaak de praktijk."" Priem pleit ervoor om de veiligheid van politieagenten ""die vaak onder bizarre omstandigheden moeten werken"" beter in acht te nemen. ""Sommige ziekten manifesteren zich pas na jaren"", stelt Priem. ",Binnenland,https://nos.nl/artikel/2064560-agenten-vrezen-besmetting-door-vluchtelingen.html
125903,2016-03-13 17:02:00,Volkswagenbusje rijdt in op publiek tijdens bijeenkomst in België,"In de Belgische stad Ninove is een auto ingereden op het publiek tijdens een jaarlijkse bijeenkomst voor Volkswagen Kevers. Daarbij zijn volgens Belgische media vijf mensen gewond geraakt zijn. Een van hen verkeert in kritieke toestand. Een Britse bestuurder die zijn Volkswagenbusje wilde verplaatsen, vergat dat zijn voertuig nog in de versnelling stond. Toen hij zijn Volkswagen startte, schoot hij vooruit en reed in op een groepje van vijf toeschouwers. De wagen kwam tot stilstand tegen twee geparkeerde Kevers. Twee slachtoffers raakten bekneld tussen de voertuigen en moesten bevrijd worden door de brandweer. Onder de slachtoffers zou ook een jong kind zijn. Volgens omstanders had de bestuurder alcohol gedronken. De politie stelt een onderzoek in.",Buitenland,https://nos.nl/artikel/2092564-volkswagenbusje-rijdt-in-op-publiek-tijdens-bijeenkomst-in-belgie.html
156900,2017-06-30 20:13:00,'Verdachte dood Savannah had haar spullen in huis',"De jongen die vastzit voor de dood van de 14-jarige Savannah blijkt te zijn gefilmd dicht bij de plek waar later haar lichaam is gevonden. Ook had de verdachte een bankpas, een identiteitskaart en de fietssleutels van het tienermeisje uit Bunschoten in zijn bezit, meldt RTL Nieuws na gesprekken met betrokkenen. De zender heeft een gedetailleerde reconstructie gemaakt van de zaak. Savannah werd op 1 juni als vermist opgegeven. Een voorbijganger vond haar lichaam drie dagen later op een industrieterrein in Bunschoten. De politie zou een maand na de dood van Savannah nog niet weten hoe ze om het leven is gekomen en wat de betrokkenheid is van de 16-jarige verdachte. Die zit sinds 5 juni vast. De advocaat van de verdachte, Fleur Zijderveld, zei later op de avond aan tafel bij Jinek dat ze is geschrokken van de reconstructie. ""Het gaat wel om gevoelige informatie van een minderjarige jongen"", zei ze. Aan de andere kant vindt ze het goed dat er nu objectieve informatie naar buiten is gekomen, zodat het publiek ""op basis van feiten"" zijn mening kan vormen. Zijderveld zei dat de jongen heeft toegegeven dat hij Savannah op 1 juni heeft gezien. Verder is er volgens haar nog veel onduidelijk. ""Het is op dit moment nog helemaal niet duidelijk wat zijn betrokkenheid überhaupt is."" De jongen beroept zich deels op zijn zwijgrecht. In de reconstructie van RTL worden onder meer pintransacties en telefoontjes van de verdachte aangehaald. Zo zou hij tegen een vriendin hebben gezegd dat ze tegen de politie moeten liegen en dat ze zich in het buitenland geen zorgen hoeven te maken. Het Openbaar Ministerie betreurt het dat allerlei details uit het onderzoek nu openbaar zijn. ""Hoewel we begrijpen dat er veel vragen leven, kúnnen we die in het belang van het onderzoek op dit moment nog niet beantwoorden"", aldus het OM bij RTL. Een woordvoerder wilde verder niet inhoudelijk reageren.",Binnenland,https://nos.nl/artikel/2180807-verdachte-dood-savannah-had-haar-spullen-in-huis.html
208324,2020-03-26 02:47:00,Basisschool in Lelystad door brand verwoest,"In Lelystad is een basisschoolgebouw door brand verwoest. Ook een aangrenzende gymzaal kon niet meer gered worden. De brand ontstond rond 00.45 uur. De brandweer zette wagens uit Lelystad, Almere en Swifterbant in. Al snel was duidelijk dat het pand niet meer te redden was. De brandweer bluste de brand niet, maar richtte zich op de directe omgeving: Het pand stond midden in een woonwijk. Zes huizen in de omgeving van het gebouw werden ontruimd. Bewoners werden opgevangen in een nabijgelegen school. Over de oorzaak van de brand is niets bekend. Volgens Omroep Flevoland stond het pand al op de nominatie om gesloopt te worden. Het was oud en het zou te veel kosten om het op te knappen.",Regionaal nieuws,https://nos.nl/artikel/2328367-basisschool-in-lelystad-door-brand-verwoest.html
233658,2021-11-29 09:50:00,Aantal gebouwde huizen door woningbouwcorporaties gestegen,"Vorig jaar hebben woningbouwcorporaties ruim 15.000 huizen gebouwd. Dat is 14 procent meer dan in 2019, meldt koepelorganisatie Aedes. De kosten om een huis te bouwen namen met 13 procent toe. Het is voor het tweede opeenvolgende jaar dat woningbouwcorporaties meer woningen lieten bouwen. Daarvoor was er juist een gestage afname, die begon na 2013, toen er nog bijna 30.000 nieuwe huizen werden gebouwd. In 2013 werd de verhuurdersheffing ingevoerd als crisismaatregel. De woningcorporaties maakten destijds veel winst en daarom werd het gezien als een goede manier om meer overheidsinkomsten te genereren. Aedes heeft zich steeds tegen de heffing verzet. Volgens de koepelorganisatie worden corporaties erdoor belemmerd in hun kerntaak van volkshuisvesting. De verhuurdersheffing voor corporaties gaat volgend jaar omlaag. Als tegenprestatie moeten ze meer nieuwe sociale huurwoningen bouwen en bestaande huizen verduurzamen, al zijn daar nog geen concrete afspraken over gemaakt met woonminister Ollongren. De minister wil hierover een convenant sluiten met Aedes. Dat moet gebeuren voor de Eerste Kamer in december stemt over het Belastingplan voor volgend jaar, zei Ollongren eerder deze maand. De meeste huizen die in 2020 door de corporaties zijn gebouwd, zijn sociale huurwoningen. Van de nieuwbouwwoningen heeft 71 procent een huur onder de aftoppingsgrens van 633,25 euro. Voor het gedeelte huur boven die grens krijgen bewoners geen huurtoeslag meer. De gemiddelde huur van de huurwoningen is 629 euro per maand, meldt Aedes. Het aantal gebouwde huizen met een oppervlakte van minder dan 40 vierkante meter nam af met 16 procent. Het aantal grotere woningen nam toe. De kosten voor een nieuwbouwhuurwoning gingen vorig jaar omhoog. De gemiddelde stichtingskosten (grond, bouw en overige kosten) per vierkante meter namen toe met 13 procent ten opzichte van 2019. Die toename komt vooral door hogere bouwkosten, die met 18 procent gestegen zijn. Begin dit jaar is afgesproken dat er de komende tien jaar 1 miljoen woningen moeten worden gebouwd. Een coalitie van 34 organisaties op het gebied van wonen, bouwen en zorg en welzijn stelde daarvoor in samenwerking met gemeenten en provincies een actieplan op. In de Actieagenda Wonen spraken de partijen af om snel te gaan bouwen zodra er een nieuw kabinet is. Het woningtekort wordt geschat op ruim 330.000 huizen. Woningcorporaties hebben in het actieplan zich als doel gesteld om de komende tien jaar hun jaarlijkse productie stapsgewijs te verhogen naar 25.000 nieuwe huizen. Eerder legde NOS op 3 in dit interactieve verhaal uit hoelang je in Nederland wacht op een sociale huurwoning:",Binnenland,https://nos.nl/artikel/2407505-aantal-gebouwde-huizen-door-woningbouwcorporaties-gestegen
32112,2012-02-15 10:42:00,Aantal vacatures daalt,Het aantal vacatures blijft dalen. Dat meldt het Centraal Bureau voor Statistiek (CBS). Eind vorig jaar stonden er 10.000 minder vacatures open dan een kwartaal eerder. In totaal waren het 123.000 vacatures. Het CBS meldt dat in bijna alle bedrijfstakken het aantal vacatures is afgenomen. In de commerciële dienstverlening was met 6000 vacatures de daling het grootst. Het aantal vacatures in deze sector daalde tot 73.000 en dan vooral in de handel en de zakelijke dienstverlening. Bij de industriële bedrijven kwam het aantal vacatures uit op 12.000. Dat is een daling van 2000 ten opzichte van het derde kwartaal. Wel was het aantal banen in het vierde kwartaal van 2011 hoger. Gemiddeld waren er over heel 2011 36.000 banen meer dan in 2010. Dat aantal is nog altijd lager dan voor de economische crisis.,Economie,https://nos.nl/artikel/341204-aantal-vacatures-daalt.html
139104,2016-09-23 14:22:00,Wietteelt reguleren? Kijk eens naar Uruguay en Haarlem,"Voor het eerst is er een Kamermeerderheid die de productie van wiet wil reguleren. D66 wil daarmee het ""scheve gedoogbeleid"" aanpakken waarbij de verkoop wel mag, maar de inkoop voor coffeeshops verboden is. De precieze details van de wet moeten nog worden uitgewerkt; de ervaringen in Uruguay en Haarlem kunnen daarbij helpen. Hoewel Uruguay al in 2013 de verkoop en teelt van marihuana legaliseerde, worstelt het land nog altijd met de implementatie van die wet. Wiet wordt daar aangeboden via apotheken en gebruikers mogen zelf kweken of lid worden van wietclubs. Minder mensen dan verwacht kozen er echter voor thuiskweek. De officiële verkoop komt ook maar langzaam op gang: zo was pas vorig jaar bekend welke bedrijven de wiet mogen gaan kweken. De regering onderwierp potentiële leveranciers aan een uitgebreide inspectie, onder meer om te kijken of er geen banden waren met drugskartels. Het was aanvankelijk de bedoeling vijf producenten aan te wijzen, maar er bleven slechts twee over: International Cannabis Corp. en Symbiosis. Daarnaast kwamen apothekers in opstand omdat ze niet als dealer wilden bekendstaan. De verwachting is daarom dat als de gereguleerde wiet eindelijk in de winkels komt, er misschien honderd verkooppunten zullen zijn, vooral in de hoofdstad Montevideo. Een gebrek aan verkooppunten zal in Nederland geen probleem zijn; in Nederland zijn zo'n 600 coffeeshops in 100 gemeenten. Aan welke voorwaarden telers moeten voldoen, is nog niet bekend. Een adviesgroep van de Vereniging van Nederlandse Gemeenten noemde vorig jaar het keurmerk van Haarlem als een mogelijke inspiratiebron. De gemeente, politie en GGD maakten daar afspraken met coffeeshophouders: er geldt een soepeler sanctiebeleid voor de verkopers die strenge regels accepteren. Dat betekent dat de coffeeshops bijvoorbeeld doorgelicht worden op banden met de onderwereld, klanten met kleurcodes worden voorgelicht over wietsterkte, personeel training krijgt en de hygiëne op orde is. Volgens een woordvoerder van Haarlem was er veel belangstelling van andere gemeenten maar heeft alleen Hilversum het initiatief overgenomen. In een reactie op het nieuwe wetsvoorstel zegt de woordvoerder dat een keurmerk ook mogelijk is voor de wietteelt. ""Het lig er natuurlijk aan wat het Rijk vaststelt. Als er allerlei regels komen, dan is er wellicht geen keurmerk nodig. Gebeurt dat niet, dan kun je ook voor de teelt afspraken maken over bijvoorbeeld kwaliteit en veiligheid."" D66 wijst erop dat de regulering van wietteelt veel voordelen heeft. Zo kunnen producenten worden aangesproken op slechte kwaliteit en zullen bestrijdingsmiddelen, schimmels of bacteriën dus verdwijnen. Ook zal er minder brandgevaar zijn door illegale kwekerijen en zal de politie werk uit handen worden genomen. Volgens D66 is het het beste als gemeenten details invullen zoals hoeveel voorraad een coffeeshop mag hebben en wie wiet mag kopen. De partij pleit voor gesloten verpakkingen van maximaal vijf gram. Het kabinet moet bepalen hoeveel er in totaal mag worden gekweekt, zodat er niet te veel of te weinig aanbod is. Tekorten zouden wiet te duur maken, bij overproductie neemt het risico op illegale export toe. ",Binnenland,https://nos.nl/artikel/2134025-wietteelt-reguleren-kijk-eens-naar-uruguay-en-haarlem.html
37673,2012-05-17 12:20:00,Proces Mladic voorlopig geschorst,"Het proces tegen de Bosnisch-Servische oud-generaal Ratko Mladic is voor onbepaalde tijd geschorst. Rechter Alphons Orie besloot dat na afloop van het voorlezen van de openingsverklaring van de aanklagers, gisteren en vandaag, voor het Joegoslaviëtribunaal. De eerste getuige zou op 29 mei voor de rechter verschijnen, maar dat gaat nu waarschijnlijk niet door. Rechter Orie liet al eerder weten dat er fouten zijn gemaakt bij het aanleveren van het bewijsmateriaal. Mladic en zijn advocaat hebben niet alle processtukken op tijd gekregen. Daardoor hadden zij onvoldoende voorbereidingstijd. Ze hebben om een schorsing van een half jaar gevraagd. De aanklagers zijn verplicht al het bewijsmateriaal op tijd aan de verdediging ter beschikking te stellen. De rechters komen ""zo spoedig mogelijk"" met een beslissing over de vraag wanneer het proces weer verder gaat, aldus Orie. Ze buigen zich vanmiddag samen met de aanklagers en de verdediging over de gevolgen van de vergissing. Dan wordt ook bekeken welke stukken de verdediging nog mist. ",Buitenland,https://nos.nl/artikel/374013-proces-mladic-voorlopig-geschorst.html
28075,2011-12-01 20:55:00,BBC-presentator: spijt van opmerking,"Presentator Jeremy Clarkson van het populaire BBC-autoprogramma Top Gear, heeft zijn excuses aangeboden voor een opmerking die hij gisteren maakte over stakende Britse ambtenaren. Clarkson zei op tv dat de stakers ""zouden moeten worden doodgeschoten voor de ogen van hun familieleden"". De BBC ontving in één dag 4700 klachten. De presentator zei vandaag dat hij geen moment had verwacht dat zijn opmerking serieus zou worden genomen. De vakbond van zorgpersoneel eiste het ontslag van Clarkson. De bond accepteert nu de excuses en nodigt Clarkson uit een dag mee te lopen in een ziekenhuis.",Buitenland,https://nos.nl/artikel/318486-bbc-presentator-spijt-van-opmerking.html
64974,2013-08-07 15:59:00,Egypte: protestkampen moeten weg,"De Egyptische interim-premier Beblawi heeft op de televisie verklaard dat het besluit om de sit-ins van aanhangers van de afgezette president Morsi op te breken, definitief is. De demonstranten zitten al weken in protestkampen op twee plaatsen in de Egyptische hoofdstad Caïro. Alle oproepen om daar weg te gaan, hebben de demonstranten tot nu toe naast zich neergelegd. Hun leiders willen het protest volhouden tot Morsi in zijn functie is hersteld. Beblawi zei dat de betogers alle grenzen van vreedzaamheid hebben overtreden, door op te roepen tot geweld, wapens te gebruiken, wegen te blokkeren en burgers vast te houden.",Buitenland,https://nos.nl/artikel/537624-egypte-protestkampen-moeten-weg.html
227454,2021-06-21 12:55:00,Iraanse kerncentrale in Bushehr plat vanwege 'technische storing',"De enige Iraanse kerncentrale, in de havenstad Bushehr, is afgelopen weekend stilgelegd. De reactor, die op zo'n 750 kilometer ten zuiden van de hoofdstad Teheran ligt, schakelde zaterdagnacht automatisch uit door een noodstop, melden de Iraanse autoriteiten. Volgens de Atoomenergie-organisatie van Iran gaat het om ""een technische storing"". Een functionaris van elektriciteitsbedrijf Tavanir, dat in handen is van de staat, zei gisteren in een programma op de Iraanse televisie dat de centrale zo'n drie tot vier dagen plat zal liggen. Hij deed geen mededelingen over de mogelijke oorzaak. Wel zei hij dat Iraniërs rekening moeten houden met stroomuitval. Ook deed hij de oproep om zo min mogelijk stroom te gebruiken. Of de uitval daadwerkelijk een technische fout is, is de vraag. Sinds vorig jaar zijn er vaker mysterieuze incidenten in Iran. Zo waren er vorig jaar meerdere explosies in energiecentrales en in complexen waar kernenergie wordt opgewekt. De incidenten wekken de indruk van mogelijke cybersabotage, iets wat in het verleden vaker is gebeurd in Iran. ""Wat daar precies is gebeurd, daar gaan we waarschijnlijk niet direct achter komen"", zegt correspondent Daisy Mohr. ""Er gebeuren veel mysterieuze dingen rond het atoomprogramma in Iran, dus het zou best goed kunnen dat dit er een van is."" In de regio baart het nucleaire programma van Iran met name Israël grote zorgen. Er wordt algemeen van uitgegaan dat de Mossad, de Israëlische geheime dienst, achter een reeks van (cyber)aanvallen zit op Iraanse doelen. De kort geleden opgestapte chef van de Mossad, Yossi Cohen, liet zich onlangs in een interview met een Israëlische televisiezender uit over een omvangrijke operatie waarbij tienduizenden Iraanse documenten het land uit werden gesmokkeld. Ook suggereerde hij dat Israël achter een aanval van eerder dit jaar op een ondergronds atoomcomplex in Natanz zit. ""We zeggen heel duidelijk: we zullen niet toestaan dat jullie kernwapens krijgen"", sprak Cohen. Ook een mogelijk tekort aan onderdelen, als gevolg van sancties, hebben mogelijk een rol gespeeld bij problemen in Bushehr. Het is de eerste keer dat Iran een incident meldt in de kerncentrale in Bushehr, die sinds 2011 operationeel is en 1000 megawatt aan stroom produceert. De centrale werd met hulp van Rusland gebouwd, dat de bouw in 1995 na jaren vertraging overnam in ruil voor olie. Het nucleaire programma van Iran is al jaren zeer omstreden. Het land zegt de kerncentrale nodig te hebben om stroom op te wekken, maar westerse regeringen vrezen dat het regime in het geheim werkt aan kernwapens. Iran heeft dat altijd ontkend. Het internationaal atoomagentschap IAEA, de atoomwaakhond van de Verenigde Naties, constateerde in mei dit jaar dat het land zich al maanden niet aan de regels houdt van het in 2015 overeengekomen atoomakkoord. Ondanks de gebrekkige toegang tot informatie schat het IAEA dat Iran momenteel zestien keer de volgens het akkoord toegestane hoeveelheid verrijkt uranium in bezit heeft. Uranium is nodig voor het opwekken van energie, maar ook voor het maken van kernwapens. Het atoomakkoord met Iran wankelt sinds de toenmalige Amerikaanse president Trump in 2018 uit het akkoord stapte. De betrekkingen tussen Iran en de Verenigde Staten verslechterden verder in 2020, toen het Amerikaanse leger de Iraanse generaal Qassem Soleimani doodde. De Amerikaanse president Joe Biden zei tijdens zijn verkiezingscampagne dat hij het akkoord weer nieuw leven in wil blazen. Sinds april zijn er weer nieuwe onderhandelingsrondes begonnen, maar die verlopen moeizaam. Iran lijkt alleen bereid tot samenwerking wanneer de eerder opgelegde sancties van tafel gaan. Maar dat is voor Biden nog niet zo makkelijk, aangezien daar in Amerika weinig steun voor is. ""Aan beide kanten is vertrouwen een van de belangrijkste kwesties en ze willen eigenlijk allebei dat de ander de eerste stap zet"", zegt Mohr. De grote vraag is hoe het onder president Raisi, de zeer conservatieve opperrechter die afgelopen weekend werd gekozen tijdens de presidentsverkiezingen in Iran, verder zal gaan met de onderhandelingen over een terugkeer naar het atoomakkoord van 2015. Ook de zesde ronde gesprekken daarover in Wenen lijkt nog geen duidelijk resultaat te hebben opgeleverd. Raisi haalt geregeld fel uit naar het Westen, maar zei onlangs wel terug te willen keren naar de deal. ""Ze zijn nu allemaal weer naar huis, maar Raisi heeft aangegeven wel open te staan voor onderhandelingen"", zegt Mohr. ""De grote vraag hierbij is wie Raisi in zijn team zal kiezen als hoofdonderhandelaar en minister van Buitenlandse Zaken.""",Buitenland,https://nos.nl/artikel/2386001-iraanse-kerncentrale-in-bushehr-plat-vanwege-technische-storing
203232,2019-12-03 15:26:00,Hoekstra overlegt over beste plaats voor pinautomaten,"Minister Hoekstra gaat met de banken en andere betrokkenen overleggen wat in de toekomst de beste plaatsen zijn voor pinautomaten. De afgelopen dagen werd bekend dat ABN Amro honderden geldautomaten heeft gesloten, omdat geldautomaten van deze bank steeds vaker doelwit werden van plofkraken. Naar aanleiding daarvan vroeg PvdA-Kamerlid Nijboer of die maatregel geen goede aanleiding is om fundamenteel te onderzoeken of de automaten onder woonhuizen en in winkelcentra wel op de goede plek staan. ""Moeten ze bijvoorbeeld niet inpandig of eigenstandig?"" Die plofkraken zullen blijven komen en zeker in bewoonde gebieden is dat een groot probleem"", zei Nijboer in de Tweede Kamer. Hoekstra zei daar wel wat voor te voelen en dan te willen analyseren welke plekken kwetsbaar zijn, omdat er mensen in de buurt wonen. Hij gaat daarover praten in het ""Maatschappelijk overleg betalingsverkeer"". De minister benadrukte ook dat pinautomaten zo goed mogelijk beveiligd moeten zijn en dat in bepaalde categorieën het aantal plofkraken juist is teruggelopen. ""Dus kennelijk kun je er wel wat aan doen."" Hoekstra onderstreepte verder dat in principe iedereen in Nederland binnen 5 kilometer van zijn woning een pinautomaat moet hebben en dat dat het overgrote deel van de mensen ook het geval is. Maar hij wil nog wel eens overleggen over de problemen voor mensen voor wie ook dat te ver is. Volgens Hoekstra is het niet de bedoeling dat banken op automaten gaan bezuinigen. ""Maar je kunt je wel voorstellen dat je toegaat naar een situatie met minder maar veiliger automaten, als je maar aan het het 5 kilometer-criterium voldoet.""",Politiek,https://nos.nl/artikel/2313127-hoekstra-overlegt-over-beste-plaats-voor-pinautomaten.html
1696,2010-02-17 08:05:00,Thalys naar Parijs rijdt nog niet,"De Thalys tussen Amsterdam en Parijs rijdt ook vandaag niet. Dat is een gevolg van het treinongeluk in het Belgische Halle dat aan 18 mensen het leven kostte. De intercity van Amsterdam naar Brussel rijdt wel. De oorzaak van de botsing tussen de twee treinen in Halle is mogelijk het negeren van een rood sein door één van de machinisten, maar dat staat niet vast. Veel Belgische machinisten weigerden gisterochtend aan het werk te gaan. Ze vinden onder meer dat de spoorwegen en de autorteiten te lang treuzelen met het verbeteren van de veiligheid op het spoor.",Buitenland,https://nos.nl/artikel/137411-thalys-naar-parijs-rijdt-nog-niet.html
183130,2018-10-18 17:13:00,Politie zoekt op de Krim naar medeplichtigen aanslag school,"De Russische politie zoekt op de Krim naar mogelijke medeplichtigen van de aanslag op een school, waarbij gisteren twintig doden en meer dan vijftig gewonden vielen. De dader liet een explosief afgaan in de kantine schoot vervolgens in de school om zich heen. De 18-jarige aanslagpleger, leerling Vladislav Rosljakov, pleegde zelfmoord. In eerste instantie werd aangenomen dat hij alleen handelde, maar volgens het door Rusland aangewezen hoofd van de Krim, Sergej Aksionov, is het mogelijk dat hij werd geholpen. ""Het gaat erom dat we erachter komen wie hem aanstuurde bij de aanslag"", zegt Aksionov. ""Hij handelde alleen, dat weten we. Maar deze ellendeling kan deze aanslag onmogelijk in zijn eentje hebben voorbereid, volgens mij en mijn collega's."" Het motief voor de aanslag in de stad Kertsj is nog altijd onduidelijk. Volgens docenten en klasgenoten was Rosljakov een verlegen jongeman met weinig vrienden. President Poetin noemde de aanslag ""het gevolg van mondialisering"". Volgens de president reageren volwassenen onvoldoende op de snel veranderende leefwereld van jongeren. Op het door Rusland geannexeerde schiereiland zijn drie dagen van rouw afgekondigd. Vandaag legden inwoners van Kertsj bij een herdenkingsmonument in de stad bloemen en brandden ze kaarsen.",Buitenland,https://nos.nl/artikel/2255362-politie-zoekt-op-de-krim-naar-medeplichtigen-aanslag-school.html
202453,2019-11-18 04:24:00,Chileense president: agenten gebruikten buitensporig geweld,"De Chileense president Piñera heeft zich uitgesproken over het optreden van de politie bij de protesten van de afgelopen weken. Volgens Piñera is er door agenten ""buitensporig geweld gebruikt"". Bij demonstraties vielen meer dan twintig doden. Duizenden mensen raakten gewond. Meer dan duizend gevallen van mogelijke misdraging door militairen en agenten worden onderzocht. Het gaat om beschuldigingen van mishandeling, seksueel misbruik en marteling. De president zei dat in sommige gevallen protocollen niet zijn nageleefd en dat ""misdaden zijn begaan"". De protesten in Chili begonnen toen de regering begin oktober besloot de prijs van metrokaartjes te verhogen. Hoewel Piñera die maatregel twee weken later weer introk, hielden de protesten aan. Honderdduizenden Chilenen hebben de afgelopen tijd geprotesteerd tegen het economische beleid van de regering en de ongelijkheid in hun land. De protesten gingen gepaard met brandstichting, rellen en plunderingen. De betogers vielen politieauto's aan, bekogelden agenten met stenen en staken een bus in brand: Piñera kwam de bevolking tegemoet met verschillende maatregelen, waaronder een hoger minimumloon. Maar de betogers willen vooral een nieuwe grondwet. Afgelopen vrijdag kondigde de Chileense regering daarom een referendum aan. De Chilenen mogen in april beslissen of er een nieuwe grondwet moet komen en wie die dan moet opstellen.",Buitenland,https://nos.nl/artikel/2310930-chileense-president-agenten-gebruikten-buitensporig-geweld.html
117978,2015-11-25 10:36:00,Duitsland helpt Fransen bij terreurstrijd in Mali,"Duitsland wil zo'n 650 militairen inzetten in het noorden van Mali om de Franse troepen daar te helpen bij de strijd tegen extremisten. Volgens de Duitse minister van Defensie Ursula von der Leyen is de steun ook bedoeld om de Fransen te ontlasten, nu die na de aanslagen in Parijs hun handen vol hebben aan de strijd tegen Islamitische Staat. De Duitsers zitten nu al met 200 militairen in het relatief rustige zuiden van Mali. In het noorden zit nu nog maar een handjevol Duitse militairen. Het Duitse parlement moet het sturen van de troepen naar Noord-Mali nog goedkeuren. De Duitse regering is ook van plan het aantal militairen dat Koerdische strijders traint in Irak uit te breiden van 100 naar 150. Frankrijk is 2013 begonnen met de strijd tegen islamitische extremisten in Mali. Er zijn ook 450 Nederlandse militairen gelegerd in Noord-Mali. Vorige week was er nog een grote gijzeling in een hotel in de Malinese hoofdstad Bamako, mogelijk gepleegd door extremisten uit het noorden.",Buitenland,https://nos.nl/artikel/2071242-duitsland-helpt-fransen-bij-terreurstrijd-in-mali.html
212946,2020-07-18 09:58:00,'Nederlandse wapens in handen gevallen van Libische militie',"Een pallet met wapens, bestemd voor beveiligers van Nederlandse diplomaten in Libië, is waarschijnlijk in de verkeerde handen gevallen. Dat meldt het AD op basis van goed ingevoerde bronnen. De wapenzending van de Nederlandse regering verdween in 2017 en kwam volgens het dagblad vrijwel zeker in handen van een Libische militie. Het ging om handvuurwapens, munitie en communicatie-apparatuur. De wapens zaten in een container bestemd voor de Brigade Speciale Beveiligingen. Die beveiligde zo'n twintig Nederlanders in de heropende ambassade in Tripoli. Door gesteggel met de Libische inlichtingendienst LIS bleef de container in de haven van Tripoli staan. Na tussenkomst van minister Koenders van Buitenlandse Zaken werd het grootste deel van de spullen in de container vrijgegeven, maar niet het materiaal dat als wapentuig werd beschouwd. Toen de inlichtingendienst uiteindelijk besloot de wapens toch door te laten, bleek het moeilijk om bij de container te komen. Door schietpartijen tussen verschillende milities die om zeggenschap over de haven van Tripoli streden, kon het ambassadepersoneel de haven niet in. Toen het terrein na enkele dagen weer toegankelijk was, bleek de container geplunderd te zijn, waarschijnlijk leeggehaald door een van de milities. Het ministerie van Buitenlandse Zaken bevestigt tegen het AD dat er problemen waren met de container, maar zegt ook dat het grootste deel van het materiaal na enkele maanden weer terug was in Nederlandse handen. Een klein deel wordt als verloren beschouwd. Volgens het ministerie had het vermiste materiaal nooit directe invloed op de veiligheid.",Binnenland,https://nos.nl/artikel/2341064-nederlandse-wapens-in-handen-gevallen-van-libische-militie.html
39196,2012-06-14 09:45:00,'Grieken kunnen niet organiseren',"Door verslaggever Joris van de Kerkhof, op Poros. Mia Blaauw woont sinds 1972 in Griekenland. Ze houdt van de Grieken, ze houdt van Griekenland en ze wil ook echt niet te negatief overkomen, ""maar organiseren kunnen ze niet"". Als ze dat wel zouden kunnen, zou het land nu niet zo in de problemen zitten. Jarenlang werkte Mia in het toerisme, ze had ook een souvenirwinkel en nu is ze de trotse eigenaar van een schoenenwinkel. Dertig vierkante meter vol met schoenen. Ze woont en werkt op het eiland Poros, een uurtje varen van Athene. De afgelopen maanden liepen haar inkomsten met vijftig procent terug. ""De neergang is voor mij echt pas in april begonnen, daarvoor bleven de Grieken schoenen kopen."" Ze vertelt het met een grote glimlach. Het lijkt niet heel erg. Bij taverne Castestos, in de haven van Poros, geeft eigenaar Kostas Perivoliotis met berustende, melancholische ogen aan dat de Grieken zich niet op tijd hebben aangepast. Eigenlijk zegt hij hetzelfde als Mia Blaauw. Het toerisme van nu is anders dan twintig jaar geleden. Als ze het nou anders georganiseerd hadden, dan waren de problemen niet zo groot geweest. We eten gevulde tomaat en paprika op zijn lege terras. Kostas geeft aan dat de Grieken geen geld meer hebben om naar zijn eiland te komen. De buitenlanders durven niet. Ze wachten eerst de uitslag van de verkiezingen af. Volgens zijn collega Nicos Karillas, al 32 jaar eigenaar van souvenirwinkel Pigasos Arts komen er alleen nog vrienden van Poros naar het eiland, toeristen die het eiland al kennen. Zijn inkomsten zijn de laatste maanden met 70 procent gedaald en hij stopt over een paar dagen met werken. Hij vertelt zijn verhaal met dezelfde berustende, melancholische ogen als taverne-eigenaar Kostas. De ogen van Cécile Geeurickx zijn niet te zien. Tijdens een zeiltocht vanuit de haven van Poros zijn ze verborgen achter haar zonnebril. Dat is logisch, want haar boot vaart onder een strakblauwe hemel en het is bijna 40 graden. Maar ze klinkt fel, heel fel, want ze is boos over de verhalen in de media. Ook in haar eigen België staat onzin in de krant. Verhalen dat er oorlog op uitbreken staat in Griekenland. Over de onrust in Griekenland, verhalen waaruit blijkt dat je maar beter niet naar Griekenland kunt komen, omdat je niet zeker weet of je er nog met euro's kunt betalen. Het is allemaal onzin, zegt ze verbeten. Samen met haar Brits-Griekse man Richard Kouvaras bestiert ze het bedrijf Greeksails. Ze verhuren zeilboten. Hoeveel last ze van de crisis hebben wordt tijdens de zeiltocht niet helemaal helder. Dat ze last heeft van de negatieve beeldvorming wel. Wat ook duidelijk wordt, is dat je van een zeiltocht rustig wordt, de zon maakt je mild. Cécile en Richard zijn blij dat ze van hun hobby hun werk hebben kunnen maken. Uiteindelijk zullen de problemen van de afgelopen jaren wel ergens goed voor blijken te zijn. Griekenland zal er beter uit komen, met of zonder de euro. Richard zegt het zonder blikken of blozen. Als de zon schijnt, als het bijna 40 graden is en het water zo blauw als water maar kan zijn, dan begrijp je dat er morgen weer een dag is en dat het best wel goed kan komen, ooit. ",Buitenland,https://nos.nl/artikel/383717-grieken-kunnen-niet-organiseren.html
222277,2021-02-21 03:09:00,Boeing 777 verliest onderdelen boven woonwijken bij Denver,"In de Amerikaanse staat Colorado zijn delen van een passagiersvliegtuig neergestort in woonwijken van het stadje Broomfield. Voor zover bekend is niemand gewond geraakt. De Boeing 777 van United Airlines vloog met 231 passagiers van Denver naar Hawaï toen kort na opstijgen een van de motoren het begaf. Brokstukken vielen naar beneden en kwamen onder meer terecht in tuinen en op een sportveld. Het vliegtuig maakte rechtsomkeert en maakte een noodlanding op de luchthaven van Denver. De inzittenden bleven ongedeerd. Het incident wordt onderzocht door de Amerikaanse luchtvaartautoriteit FAA en de onderzoeksraad NTSB. Deze buurtbewoner keek uit het raam en zag iets vreemds in een tuin liggen. ""Ik dacht dat de trampoline van de buurman omver was gewaaid"": In Nederland was er gisteren een soortgelijk incident, ook met een toestel van vliegtuigbouwer Boeing. Bij het vrachtvliegtuig vloog kort na vertrek van Maastricht Aachen Airport een van de motoren in brand. Vallende onderdelen veroorzaakten vervolgens schade in Meerssen. Bij het voorval in Meerssen raakten twee mensen gewond. De luchtvaartpolitie onderzoekt of er sprake was van verwijtbare schuld.",Buitenland,https://nos.nl/artikel/2369600-boeing-777-verliest-onderdelen-boven-woonwijken-bij-denver.html
178940,2018-07-26 18:59:00,Personeelstekort in de wijkzorg: hoe wordt het opgelost?,"Een op de drie wijkzorgorganisaties heeft het zomerrooster niet rond gekregen. Hoe krijg je die roosters toch gevuld? Bij zorggroep Samen in Schagen werd al in het voorjaar duidelijk dat er in de zomer een personeelstekort zou zijn. De zorggroep heeft een speciaal team samengesteld om te zoeken naar meer mankracht. Een van de opties was het inzetten van kantoorpersoneel. Van de 1600 medewerkers op kantoor draaien er nu tien mensen mee in de wijkzorg. ""We moesten met originele oplossingen komen"", zegt Marleen van Eldik, programmamanager bij Samen. Ze is een van de medewerkers die nu bijspringt in de wijkzorg. Net als al het andere kantoorpersoneel dat nu meehelpt in de zorg, heeft zij wel een verpleegkunde opleiding afgerond. Mevrouw van Tienderen, een van de cliënten van Van Eldik. klaagt niet. ""Het is wel te merken dat het soms iets later is, maar daar is niks aan te doen. Er is gewoon een tekort."" Ook meneer Van Onna merkt dat de medewerkers soms later zijn: ""Maar ik heb daar wel begrip voor."" In de video hieronder vertelt Marleen dat ze het contact met de cliënten in de zorg weer erg fijn vindt, Volgens Jacqueline Joppe, vicevoorzitter van ActiZ, de organisatie van zorgondernemers, is dit zeker geen uitzondering: ""Dat wijkzorgorganisaties hun rooster niet rondkrijgen is herkenbaar, zeker in de zomer."" Dit jaar was het echter nog lastiger dan voorgaande jaren. ""De arbeidsmarkt is erg krap. Voor de zomer stonden er ook al veel vacatures open."" Op dit moment blijft het kijken naar manieren om efficiënter met tijd van het personeel om te gaan. Een van de opties is om routes zo efficiënt mogelijk te plannen. ""Dat betekent soms wel dat het personeel later aankomt. Dat is niet alleen vervelend voor de zorgbehoevenden maar ook voor het personeel zelf. Zij doen hun werk ook graag zo goed mogelijk"", vertelt Joppe. Het team van zorggroep Samen is ook langs scholen gegaan om studenten in opleiding te werven en hebben ze gepensioneerde verzorgers aangemoedigd om in te vallen. De zorggroep biedt ook een aanbrengpremie aan voor medewerkers die extra mensen hebben kunnen werven. Voor het kantoorpersoneel van de zorggroep Samen was het een vrijwillige keuze om in te vallen. Na aanmelding hebben de kantoormedewerkers ook bijscholing gehad voor ze in de zorg aan de slag gingen. Joppe heeft geen bezwaar tegen het inzetten van kantoorpersoneel. ""Het gebeurt alleen door mensen die daarvoor bevoegd zijn."" Ze benadrukt wel dat er oplossingen voor de korte en de lange termijn moeten komen. ""Op dit moment moeten we de zomer door."" Bij ActiZ hebben ze bijvoorbeeld gekeken of familieleden ingezet kunnen worden en medewerkers extra kunnen werken. Joppe: ""Op de lange termijn is het van belang om meer mensen de sector in te krijgen. Door zij-instroom kunnen mensen van andere sectoren de zorg in. Dat kan zelfs op latere leeftijd."" Van Eldik had nog ruimte in haar werkrooster, dus het was voor haar makkelijk om bij te springen. ""Het werk is wel weer even wennen. De dagelijkse routine is er een beetje uit, maar het is een leuke manier om de connectie met de zorg te houden. Het heeft dus ook voordelen.""",Binnenland,https://nos.nl/artikel/2243375-personeelstekort-in-de-wijkzorg-hoe-wordt-het-opgelost.html
76458,2014-02-10 22:57:00,Pechtold: intens verdrietig,"D66-leider Alexander Pechtold is intens verdrietig dat zijn partijgenoot Els Borst is overleden. Ze zat zaterdag bij het partijcongres op de eerste rij, zei hij in het Oog op Morgen. ""Ze genoot van wat er allemaal gebeurde, sprak met iedereen. Dus ik denk dat niemand dit zag aankomen."" Voor D66 was zij ""ongelooflijk belangrijk"", zei hij. Als minister van Volksgezondheid kreeg ze te maken met wachtlijsten in de zorg en euthanasiewetgeving. ""Dat heeft ze allemaal met veel verstand van zaken goed verder gebracht. Dat is voor de partij belangrijk geweest, maar met name ook voor haar vakgebied: de volksgezondheid. Pechtold denkt dat haar politieke rol altijd is onderschat. ""Ze snapte het politieke spel, ze doorzag het en kon het ook heel goed spelen."" Een van de dingen die hem bij zal blijven, is dat ze zo blij was toen dit kabinet haar minister van Staat maakte. ""Ik merkte aan alles dat ze dat als een enorme waardering zag"", zei Pechtold. Over de oorzaak van haar dood wil hij niet speculeren. ""Ik denk dat we ons verdriet de ruimte moeten geven en moeten stilstaan bij de familie: de kinderen en kleinkinderen."" Schrijver en oud-D66-leider Jan Terlouw is geschokt door de dood van oud-minister Els Borst. ""Zij was een heel belangrijk partijlid geweest altijd. Zij heeft als minister van Volksgezondheid hele belangrijke dingen gedaan."" Terlouw zegt dat Borst een vrouw van formaat was en een goede vriendin. Minister Timmermans van Buitenlandse Zaken reageerde op Facebook. Hij noemt haar dood heel treurig. ""Een bijzondere vrouw met grote verdiensten voor de samenleving. Weinigen hebben zo'n grote bijdrage geleverd aan het medisch-ethische debat in Nederland"", schrijft Timmermans. ""Dankzij haar is in onze wetgeving geregeld dat een menswaardig levenseinde mogelijk is. Ik ben haar daar zeer dankbaar voor. Rust zacht, Els.""",Politiek,https://nos.nl/artikel/609176-pechtold-intens-verdrietig.html
205036,2020-01-11 07:37:00,Wekdienst 11/1: demonstratie tegen oorlog met Iran en EK Afstanden in Thialf,"Goedemorgen! Vandaag worden in Amsterdam honderden mensen verwacht die protesteren tegen een mogelijke oorlog met Iran, en is dag twee van de EK Afstanden in Thialf aangebroken. De zon schijnt af en toe, vooral in het zuidoosten. Verder komt er ook veel sluierbewolking voor. Het blijft droog en het wordt ongeveer 7 graden. Ga je op pad? Hier vind je het overzicht van de werkzaamheden en files en de situatie op het spoor. Iran geeft toe dat het land de Oekraïense Boeing die woensdag bij Teheran crashte heeft neergehaald. Volgens het Iraanse leger is het vliegtuig per ongeluk neergeschoten. In staatsmedia spreekt het leger van een menselijke fout. Bij de vliegramp kwamen alle 176 inzittenden om het leven. In de verklaring van Iran staat dat het vliegtuig van Ukraine International Airlines de vorm had van een vijandig vliegtuig en zich ook op zo'n zelfde hoogte bevond. Het vliegtuig crashte in de nasleep van de raketaanvallen van de VS. Thomas Krol heeft gisteravond bij de tweede editie van de EK afstanden met overmacht de Europese titel op de 1.500 meter veroverd. Hij was met 1.43,67 een klasse apart. De 27-jarige wereld- en Nederlands kampioen was in Heerenveen maar liefst 1,13 sneller dan de Russische titelhouder Denis Joeskov, die het zilver pakte. ""Ik wist dat ik zou winnen als ik weer zo goed zou rijden als twee weken geleden bij de NK"", luidde de eerste reactie van Krol. ""Maar dat is lastig om te doen. Daarom ben ik er ook zo blij mee dat het gelukt is."" Fijne dag!",Binnenland,https://nos.nl/artikel/2318158-wekdienst-11-1-demonstratie-tegen-oorlog-met-iran-en-ek-afstanden-in-thialf.html
71197,2013-11-16 03:49:00,Libië: we hebben bloed nodig,"Hulpverleners in de Libische hoofdstad Tripoli roepen op om bloed te doneren voor slachtoffers van gevechten tussen militieleden en burgers. Bij de zware gevechten die gisteren begonnen, zijn meer dan dertig doden en honderden gewonden gevallen. De ziekenhuizen zijn overvol. Tot diep in de nacht waren er schoten te horen bij het hoofdkwartier van de militie. Meerdere gebouwen zouden door tegenstanders in brand zijn gestoken. De gevechten braken uit na een oproep van premier Zeidan. Hij riep de hulp in van burgers om een einde te maken aan de macht van de milities in Libië. Sinds de val van het regime van dictator Kadhafi hebben in veel steden milities het voor het zeggen. Na de oproep liepen honderden inwoners van Tripoli naar het hoofdkwartier van een militie in de wijk Gharghur. Daar braken vervolgens rellen uit. De leider van de militie in Gharghur zegt pas te vertrekken als Libië een nieuwe grondwet heeft. Waarschijnlijk wordt daar eind volgende maand een beslissing over genomen.",Buitenland,https://nos.nl/artikel/575658-libie-we-hebben-bloed-nodig.html
183497,2018-10-25 18:48:00,Hulpdiensten Jordanië vinden opnieuw slachtoffer stortvloed,"In de zoektocht naar slachtoffers van de plotselinge stortvloed gisteren in Jordanië is het lichaam van een 12-jarig meisje gevonden. Het dodental van het natuurgeweld nabij de Dode Zee staat nu op 19. Er zijn zeker 35 gewonden, zeggen de hulpdiensten. De mensen werden overvallen door hevig noodweer. In korte tijd stroomde het laaggelegen gebied in de buurt van de Dode Zee vol met water. De meeste slachtoffers zijn scholieren en leraren die op schoolreisje waren. Tijdens de lunch kwam het water ineens opzetten. Sommige kinderen werden enkele kilometers meegesleurd door het natuurgeweld. Onder de doden en gewonden zijn ook mensen die met hun familie aan het picknicken waren. Hulpdiensten hebben de hele nacht gezocht naar slachtoffers. Onduidelijk is hoeveel mensen er nog worden gezocht.",Buitenland,https://nos.nl/artikel/2256387-hulpdiensten-jordanie-vinden-opnieuw-slachtoffer-stortvloed.html
111049,2015-08-17 05:37:00,Minder vermisten na explosies China,"De Chinese overheid heeft het aantal vermisten na de explosies in de havenstad Tianjin verlaagd naar zeventig. Gisteren was er nog sprake van 95 vermisten. Van 25 lichamen is via DNA-onderzoek inmiddels de identiteit vastgesteld. Het dodental is opgelopen tot 114, dat was 112. Zo'n 700 slachtoffers liggen nog in het ziekenhuis, tientallen van hen zijn er slecht aan toe. In het rampgebied doen zich nog altijd explosies voor. Staatszender CCTV heeft beelden van een witte rookpluim op YouTube geplaatst. Volgens locoburgemeester He Shushan van Tianjin, die de leiding over de reddingsoperatie heeft gekregen, moet alle natriumcyanide vandaag zijn opgeruimd. In het rampgebied zou 700 ton van deze zeer giftige stof liggen. Uit een verklaring van He Shushan blijkt dat de Chinese autoriteiten nog altijd niet weten welke chemische stoffen precies lagen opgeslagen. Volgens hem is ""voor 90 procent zeker"" hoeveel stoffen en welke stoffen lagen opgeslagen. Cyanide is volgens hem op 17 plaatsen in het grondwater gevonden. Op twee plekken is het ronduit onveilig. Op de ene plek ligt 27 keer zoveel, op de andere ruim vier keer zoveel als volgens de Chinese normen verantwoord is. NOS-correspondent Marieke de Vries zegt dat de onrust in Tianjin door die berichten onverminderd groot blijft. ""Burgers weten niet of ze de overheid en de persconferenties kunnen vertrouwen. De gegevens die daar worden vrijgegeven, variëren nogal."" De precieze toedracht van het ongeluk is nog steeds niet duidelijk, evenmin als welke stoffen er allemaal zijn vrijgekomen. ""Die vragen worden wel gesteld, ook door de Chinese media, die toch onder sterke controle staan"", zegt De Vries. ",Buitenland,https://nos.nl/artikel/2052385-minder-vermisten-na-explosies-china.html
172036,2018-03-23 09:11:00,Rotterdamse studenten klagen over arbeidsmigranten in hun flat,"Studenten van een complex in Rotterdam willen dat de arbeidsmigranten die in hun flat wonen onmiddellijk vertrekken. Het gebouw is bedoeld als studentenflat, maar inmiddels wonen er volgens de bewoners bijna vier keer meer arbeidsmigranten dan studenten. Tegen RTV Rijnmond zeggen ze dat de Oost-Europeanen overlast veroorzaken en dat een van de studentes is aangerand. Als de arbeidsmigranten van hun werk komen gaan ze drinken en blowen en maken ze herrie door het hele gebouw, zeggen de studenten. De 20-jarige Marlinde zegt dat ze is aangerand en heeft daarvan aangifte gedaan. De beheerder van de studentenflat erkent het voorval. De daders zijn uit het pand gezet. Daarmee hoopt hij een afschrikwekkend signaal te hebben afgegeven voor de andere bewoners. Alle bewoners zijn via een brief bijgepraat. Woensdag is er een slot geplaatst op de deur die toegang geeft tot de verdieping waar de studenten wonen. Drie Poolse arbeidsmigranten zijn volgens de studenten naar een andere verdieping verplaatst, maar voor de studentes is dat niet genoeg. Ze voelen zich nog steeds onveilig in het complex. Volgens de beheerder zitten de arbeidsmigranten tijdelijk in de woningen. Hij weet niet hoe lang ze er nog zitten, maar het is de bedoeling dat er in de toekomst weer alleen studenten in het complex wonen.",Regionaal nieuws,https://nos.nl/artikel/2223944-rotterdamse-studenten-klagen-over-arbeidsmigranten-in-hun-flat.html
185906,2018-12-12 06:35:00,Juristen: BKR handelt in strijd met privacywet,"Wie zijn dossier bij het Bureau Krediet Registratie wil inzien, krijgt daarvoor onnodige drempels opgeworpen. Daarmee overtreedt die organisatie de privacywet, zeggen juristen tegen de NOS. Als een bedrijf je persoonsgegevens bewaart, heb je het recht om die informatie gratis in te zien. Maar als je bij het BKR je portemonnee trekt, krijg je sneller en makkelijker inzage dan wanneer je gebruikmaakt van je wettelijke rechten. Bij het BKR staat informatie over leningen, schulden en betalingsachterstanden van miljoenen Nederlanders opgeslagen. Nieuwe leningen en hypotheken worden bij het BKR getoetst: dat is wettelijk verplicht. Ook telefoons van meer dan 250 euro die maandelijks worden afbetaald en private lease-contracten worden bij het BKR geregistreerd. Het inzien van je dossier bij het BKR kan bijvoorbeeld nuttig zijn om te bekijken of er, al dan niet onterecht, een betalingsachterstand op je naam staat. Dat kan problemen geven bij een nieuwe lening. Een van de drempels die het BKR opwerpt, is dat antwoord maximaal 28 dagen op zich kan laten wachten. In de praktijk gaat het volgens het BKR om gemiddeld 22 dagen. Maar als je ervoor kiest om je portemonnee te trekken en 5 à 12,50 euro te betalen, gaat de informatievoorziening veel sneller. In de meeste gevallen duurt het dan maar een paar minuten, en in uitzonderingen een paar dagen. ""Dat mag niet"", zegt privacyjurist Jeroen Terstegge. ""In de wet staat dat je maximaal een maand mag doen over het geven van informatie, maar als het sneller kan, moet je dat doen. Als je betaalt, kan het BKR heel snel een dossier opsporen. Er is geen reden om er langer over te doen als je je beroept op de Europese privacywet."" In een reactie laat de Autoriteit Persoonsgegevens weten bezig te zijn met een onderzoek naar de werkwijze van het BKR. ""Wij hebben hier diverse klachten over in behandeling. Er zijn regels in de privacywet AVG in opgenomen over het recht op inzage. De klachten roepen de vraag op of de werkwijze in lijn is met de AVG"", zegt een woordvoerder. Daarmee maakt het BKR mensen het onnodig moeilijk om hun gegevens op te vragen, zegt de jurist. ""Als je een hypotheek wil aanvragen, heb je natuurlijk geen tijd om een maand te wachten."" Daarmee is dit een onnodige drempel, meent hij. Het BKR stelt in een reactie dat het simpelweg kosten maakt voor de inzagemogelijkheid en dat de betaalde variant is bedoeld om daarin tegemoet te komen. Maar dat is geen geldig argument, zegt Terstegge. ""Inzage moet altijd gratis kunnen."" Een andere drempel die volgens privacyjurist Carla Knoope van ICTRecht onnodig wordt opgeworpen, is dat je voor de gratis inzagemogelijkheid een formulier moet uitprinten, invullen en op de post moet doen. ""Van de privacywet moet zo'n verzoek ook op elektronische wijze ingediend kunnen worden"", zegt ze. De betaalde inzage is veel laagdrempeliger: mensen kunnen dan simpelweg inloggen met hun gebruikersnaam en wachtwoord van internetbankieren. Ook mogen mensen maximaal één keer per jaar gratis hun informatie opvragen. ""Dat staat nergens in de wet"", zegt Knoope. Bedrijven mogen geld vragen als mensen erg vaak hun informatie opvragen, maar er zijn goede redenen te bedenken om meer dan één keer per jaar inzage te krijgen in je BKR-gegevens. ""In de wet staat dat je je inzagerecht met 'redelijke tussenpozen' moet kunnen uitoefenen"", zegt Knoope. De bedragen die het BKR vraagt voor inzage, verschilt. Als je wil zien welke bedrijven je gegevens allemaal hebben opgevraagd, betaal je 2,50 euro extra. ""Maar die informatie moet je op basis van de privacywet kunnen inzien"", zegt hoogleraar informatierecht Nico van Eijk van de Universiteit van Amsterdam. Ook hij vindt de manier waarop BKR omgaat met de inzagemogelijkheid twijfelachtig. ""Je zou laagdrempelig toegang moeten hebben tot je eigen kredietinformatie"", zegt hij. ""Zowel op basis van het privacy- als het consumentenrecht."" Heb je geen zin om een formulier in te vullen en op de post te doen, maar wil je toch je dossier bij het BKR inzien? Officieel kan dat niet, en het BKR zegt verzoeken per mail niet in behandeling te zullen nemen. Maar volgens Terstegge kan het wel gewoon. ""Je kunt ze gewoon een mailtje sturen en vragen om je dossier bij het BKR"", zegt Terstegge. ""Dat is dan gewoon geldig als een wettelijk inzageverzoek."" Wie inzicht wil in zijn schulden bij het aanvragen van een hypotheek, kan 5 tot 12,50 euro waarschijnlijk nog wel missen. Dat geldt niet voor de klanten van schuldhulpverlener Anne Ferkinghoff van Kredietbank Nederland. Zij staat mensen bij die diep in de schulden zitten. ""Om mensen te helpen, moeten we weten hoeveel schulden ze hebben"", zegt ze. ""Maar die 5 tot 12 euro hebben ze dan vaak simpelweg niet meer."" Daarom maakt Ferkinghoff gebruik van de gratis inzagemogelijkheid. ""Dat vertraagt de boel altijd met een maand; ik heb volgens mij nog nooit meegemaakt dat het sneller gebeurde."" Dat is overigens wel een verbetering met de situatie voor de nieuwe Europese privacywet; toen moest voor inzage altijd worden betaald. ""Soms moeten we dat nog steeds, als een moratorium wordt aangevraagd"", aldus Ferkinghoff. Dat is een situatie die zo spoedeisend is dat iemand zijn huis dreigt te worden uitgezet of het gas wordt afgesloten in de winter. ""We moeten dan binnen een maand actie ondernemen, en de gratis mogelijkheid werkt dan niet"", zegt Ferkinghoff. Mensen die nauwelijks nog geld hebben, moeten dan dus toch extra geld uitgeven. In een reactie zegt het BKR zijn werkwijze 'uitgebreid' te hebben getoetst aan wet-en regelgeving. ""Als blijkt dat we niet aan de wet voldoen, zullen we dat direct aanpassen"", aldus woordvoerder Hans van Zon. Daarnaast stelt de organisatie dat de mogelijkheid tot inzage onder de kostprijs wordt aangeboden; het zou gaan om een tegemoetkoming. Een inzage kost het BKR 12 euro, zegt Van Zon.",Binnenland,https://nos.nl/artikel/2263128-juristen-bkr-handelt-in-strijd-met-privacywet.html
190899,2019-03-22 22:06:00,"Italië rolt rode loper uit voor China, Brussel waarschuwt voor 'naïviteit'","De Chinese president Xi is op bezoek in Rome voor een lucratieve samenwerking met Italië. Het is de eerste grote economie van Europa die zich aansluit bij de nieuwe Zijderoute, een Chinees megahandelsproject. Maar in Washington, Brussel én Rome is er scepsis over de toenemende invloed van China. Ondanks deze argwaan tekenen Xi en zijn Italiaanse ambtgenoot Mattarella morgen een intentieverklaring. De deal omvat een pakket aan investeringen in allerlei sectoren, ter waarde van zo'n 7 miljard euro. ""De interesse van de Chinezen gaat vooral uit naar de havens van Genua en Triëst"", zegt correspondent Mustafa Marghadi. ""Van daaruit kunnen ze hun producten veel makkelijker verschepen naar de rest van het Europese vasteland."" En van al die handel moet ook de kwakkelende Italiaanse economie profiteren. De samenwerking is onderdeel van het zogeheten 'Belt and Road'-project. Wereldwijd is naar schatting een biljoen dollar (duizend miljard) aan investeringen in de hernieuwde zijderoute gemoeid: ""We willen de eeuwenoude zijderoute nieuw leven inblazen"", zei Xi vandaag tegen de pers in Rome. ""Met het doel om de vruchten van de vooruitgang beter te delen."" Maar de Verenigde Staten en de Europese Unie waarschuwen Italië. Washington stelt dat China als einddoel heeft om wereldwijd zijn politieke en militaire invloed te versterken. Op de achtergrond speelt mee dat de VS en Peking zijn verwikkeld in een voortslepende handelsoorlog. Europese leiders riepen vandaag op tot waakzaamheid tegenover China's economische ambities. ""De EU moet zich eensgezind en zelfbewust opstellen"", zei premier Rutte na afloop van een top in Brussel. ""De EU is een krachtig handelsblok, dat moeten we als machtsmiddel inzetten."" De Franse president Macron hoopt op een einde aan de ""Europese naïviteit"". De relatie tussen de EU en China moet volgens hem voortaan niet alleen om handel draaien, maar ook om geopolitiek en strategie. Op 9 april is er voor het eerst een speciale top in Brussel om dit gevoelige onderwerp te bespreken. Ook in Italië klinkt er kritiek op de toenadering met China. Deskundigen vrezen dat 'het paard van Troje' wordt binnengehaald. Ze wijzen als voorbeeld op de Griekse havenstad Piraeus, die grotendeels in Chinese handen is. Daardoor kan Peking ook politieke macht uitoefenen in Griekenland. ""Veel mensen in Italië zijn doodsbenauwd voor zo'n scenario"", zegt Marghadi. De Italiaanse regering heeft daarom in de wet vastgelegd dat de havens van Genua en Triëst nooit in Chinese handen kunnen vallen. Ook heeft Italië een streep gezet door de mogelijke komst van een 5G-netwerk van het Chinese Huawei. De vrees is dat China zo'n netwerk zal gebruiken voor spionage en infiltratie. Een claim die het telecombedrijf ontkent en nog niet is bewezen. In Nederland onderzoekt de Nationaal Coördinator Terrorisme en Veiligheid (NCTV) of de multinational te vertrouwen is. De regering kwam eind januari met de waarschuwing dat Nederland zich niet naïef moet opstellen in de discussie over Huawei en 5G-netwerken. Rome deelt deze bezorgdheid dus, maar wil ook profiteren van Chinese investeringen. NOS-correspondent Marghadi: ""Men hoopt met de import, export en komst van cruiseschepen vol Chinese toeristen een boost te geven aan de Italiaanse economie.""",Buitenland,https://nos.nl/artikel/2277230-italie-rolt-rode-loper-uit-voor-china-brussel-waarschuwt-voor-naiviteit.html
113091,2015-09-17 19:01:00,Veroordeelde terrorist gedood na aanval op agente in Berlijn,"De politie in Berlijn heeft een Irakees doodgeschoten die een agente had aangevallen met een mes. De dader, een moslim die in Berlijn woont, is eerder veroordeeld vanwege het lidmaatschap van een terreurorganisatie; ook zou hij in het verleden betrokken zijn geweest bij plannen om de Iraakse premier te vermoorden. De steekpartij was in de wijk Spandau, in het westen van de stad. Toen de man (41) de vrouw aanviel, schoot een collega-agent op hem. De aanvaller raakte gewond en overleed aan zijn verwondingen. De agente raakte ernstig gewond door messteken en ook werd ze geraakt door een kogel. Ze ligt in stabiele toestand op de ic. De politie kan nog niet zeggen of het om een geplande aanval gaat en of er sprake is van een terroristisch motief. De 41-jarige man was volgens het OM een islamist en lid van de islamitische terreurgroep Ansar-al-Islam. Hij was een van de hoofdrolspelers bij een mislukte aanslag in 2004 op de toenmalige Iraakse premier Allawi. De Irakees stond nog onder toezicht en droeg om die reden een elektronische enkelband, meldt de Berliner Zeitung. ",Buitenland,https://nos.nl/artikel/2058260-veroordeelde-terrorist-gedood-na-aanval-op-agente-in-berlijn.html
218756,2020-12-04 11:31:00,"Politie vindt recordpartij ketamine, straatwaarde 8 miljoen euro","De politie in Noord-Holland heeft elf verdachten opgepakt in een onderzoek naar grootschalige handel in drugs. Bij doorzoekingen stuitten agenten op ruim 350 kilo ketamine, volgens de politie de grootste vondst van deze partydrug ooit in Nederland. Het onderzoek naar de zaak begon medio 2018, toen de politie informatie kreeg dat een man uit Hoofddorp zich bezighield met drugshandel. Gedurende het onderzoek kwam volgens de politie aan het licht dat er sprake was een criminele organisatie met meer betrokkenen. Zoals de politie de afgelopen tijd vaker deed, werd het bewijs onder meer verzameld door mee te lezen met chatberichten via de versleutelde communicatiedienst EncroChat. De criminele organisatie zou onder meer betrokken zijn geweest bij een partij van 400 kilo cocaïne die in februari 2019 in een bedrijfsruimte in IJmuiden werd onderschept. Ook wordt de bende verdacht van het runnen van een methamfetaminelab in Drenthe. 250 politiemensen De invallen en arrestaties waren al eind oktober, maar tot vandaag was er niets over bekendgemaakt. Er waren ruim 250 politiemensen bij betrokken, net als een specialistisch team van Defensie. Op veertien locaties werden mensen aangehouden en doorzoekingen gedaan. Dat gebeurde in woningen en bedrijfsruimten in Hoofddorp, Amsterdam, Limmen, Losser en de Duitse stad Gronau. Behalve drugs werden onder meer dure auto's, vuurwapens en ruim 100.000 euro cash in beslag genomen. De gevonden 350 kilo ketamine, met volgens de politie een straatwaarde van ruim 8 miljoen euro, lag in verborgen ruimtes in een bedrijfspand in Hoofddorp. De verdachten zijn negen mannen en twee vrouwen tussen de 25 en 60 jaar. Vier van hen zitten nog vast, onder wie twee mannen uit Hoofddorp die worden gezien als de leiders van de bende. De politie sluit niet uit dat er nog meer mensen worden aangehouden. Ketamine wordt in de medische wereld gebruikt als pijnbestrijder en narcosemiddel, maar wordt steeds populairder als partydrug. In onderstaande video zoekt NOS op 3 een antwoord op de vraag: waar komt ketamine eigenlijk vandaan?",Binnenland,https://nos.nl/artikel/2359244-politie-vindt-recordpartij-ketamine-straatwaarde-8-miljoen-euro.html
194066,2019-05-24 23:43:00,Kaag: snel psychosociale noodhulp in crisisgebieden,"Er moet een internationale pool komen van experts op het gebied van psychosociale noodhulp, die snel naar crisisgebieden kunnen reizen. Deze en andere ideeën wil minister Kaag bespreken op een internationale conferentie over geestelijke gezondheid in crisissituaties, die ze in oktober organiseert. Volgens Kaag moeten mensen die worden getroffen door een ramp of conflict zo snel mogelijk psychosociale hulp kunnen krijgen en is dat net zo belangrijk als voedsel, water, onderdak en veiligheid. ""Het is geen bonus, maar het moet standaard onderdeel worden van de humanitaire noodhulp"", vindt Kaag. De internationale pool van experts zou moeten afreizen op verzoek van de Verenigde Naties, het Rode Kruis en hulporganisaties. De minister wijst erop dat veel slachtoffers van rampen en conflicten door de traumatische ervaringen bijvoorbeeld een depressie of angststoornis krijgen. En psychisch leed in crisisgebieden duurt gemiddeld langer dan elders, omdat er vaak geen steun beschikbaar is en de betrokkenen veel stress hebben. Volgens Kaag worden acties voor noodhulp effectiever als psychosociale steun en traumahulp worden aangeboden.",Politiek,https://nos.nl/artikel/2286187-kaag-snel-psychosociale-noodhulp-in-crisisgebieden.html
213749,2020-08-09 12:12:00,"Parkeerplaatsen bij stranden vol, maar geen chaos langs de kust","De hoge temperaturen lokken opnieuw veel mensen naar het strand, maar in tegenstelling tot gisteren leidt het niet tot chaotische taferelen. Op de wegen naar de kust staan geen files. Wel roepen meerdere gemeenten op om niet meer met de auto naar het strand te komen. De gemeente Zandvoort deed dat vanochtend toen de parkeerplaatsen van Zandvoort en Bloemendaal zo goed als vol stonden, meldt NH Nieuws. Ook de gemeente Wassenaar vraagt badgasten om niet meer met de auto naar het strand te komen; bij de Wassenaarse Slag is er geen ruimte meer op de parkeerplekken. Noordwijk adviseert automobilisten om buiten het dorp te parkeren en met een shuttlebus naar het strand te komen, meldt Omroep West. De gemeente Den Haag heeft de toegangswegen naar Scheveningen en Kijkduin afgesloten. Automobilisten worden teruggestuurd. ""Ga naar een rustiger gebied of kom een andere keer terug"", aldus de gemeente. Rijkswaterstaat roept mensen op om ook niet meer naar de stranden van Zuid-Holland te komen. Op borden langs de weg staat: ""Stranden vol, ga niet naar het strand."" Ook de veiligheidsregio Rotterdam vraagt het publiek niet meer naar het strand te komen. Gistermiddag stond het verkeer er helemaal vast en de parkeerplaatsen bij de stranden bij Rockanje, Hellevoetsluis, de Maasvlakte en Hoek van Holland waren vol. Om de drukte aan te kunnen is een aantal maatregelen van gisteren ook vandaag van kracht. Zo zijn de toegangswegen voor autoverkeer naar het Kralingse Bos afgesloten. Ook de parkeerplaatsen rond de Zevenhuizerplas blijven vandaag afgesloten, meldt Rijnmond. In het zuiden en zuidoosten kan de temperatuur oplopen tot boven de 35 graden. Het KNMI heeft daarom code oranje afgekondigd voor Gelderland, Zeeland, Noord-Brabant en Limburg.",Regionaal nieuws,https://nos.nl/artikel/2343452-parkeerplaatsen-bij-stranden-vol-maar-geen-chaos-langs-de-kust.html
185686,2018-12-07 17:43:00,OPEC en Rusland verlagen olieproductie steviger dan verwacht,"De landen van de OPEC hebben met instemming en steun van Rusland besloten tot een aanzienlijke beperking van de hoeveelheid olie die ze oppompen. Vanaf 1 januari worden elke dag 1,2 miljoen vaten olie minder geproduceerd. De OPEC-landen gaan 800.000 vaten minder oppompen, terwijl Rusland en andere niet-OPEC-leden 400.000 vaten minder uit de grond halen. De beperking geldt voor een periode van zes maanden. De productiebeperking is groter dan de 1 miljoen vaten per dag die analisten hadden verwacht. Er was direct gevolg voor de olieprijs: die schoot na de bekendmaking van het nieuws met zo'n vijf procent omhoog. De OPEC-landen hebben twee dagen moeizaam overlegd in Wenen over de beperking van de olieproductie. De Amerikanen oefenden druk uit op met name het belangrijkste OPEC-lid Saudi-Arabië om af te zien van de productieverlaging om de wereldeconomie niet te schaden. Daarnaast was Iran tegen productieverlaging. De Iraniërs zuchten onder de hernieuwde sancties van de VS en hebben de oliedollars hard nodig. Besloten is nu dat Iran zijn productie niet hoeft te verlagen, terwijl de inkomsten wel stijgen door de hogere olieprijs. In april worden de beperking geëvalueerd. De OPEC-leden pompen dagelijks ruim 33 miljoen vaten olie op.",Buitenland,https://nos.nl/artikel/2262453-opec-en-rusland-verlagen-olieproductie-steviger-dan-verwacht.html
158080,2017-07-20 13:46:00,EU-onderhandelaar wil duidelijkheid over Britse brexit-eisen,"De Britten moeten meer duidelijkheid geven over wat ze precies willen met de brexit. EU onderhandelaar Michel Barnier heeft dat gezegd tegen zijn Britse tegenpool David Davis. De eerste echte week van onderhandelingen heeft nog niet geleid tot concrete resultaten, maar Barnier noemde de gesprekken wel bemoedigend. De volgende ronde van onderhandelingen, na de zomer, moeten wat hem betreft meer helderheid geven. De tijd van compromissen sluiten is volgens de EU onderhandelaar nog niet aangebroken. Deze week zijn, voor zover mogelijk, de geschillen in kaart gebracht. Het stoort de EU dat de Britten nog niet op alle belangrijke onderdelen hun standpunt hebben bepaald. David Davis verdedigde zich tegen verwijten dat hij zelf nauwelijks aanwezig is geweest bij de gesprekken. Hij vertrok maandag na een paar uur al weer naar Londen. ""Er zijn maar liefst 98 uitstekende Britse ambtenaren in de weer geweest die me constant op de hoogte hielden van alle ontwikkelingen"", zei Davis. Hij is niet bezorgd dat het allemaal te traag gaat. ""Ik hoor ook een klok tikken, zoals Michel Barnier al eerder zei, maar het waren deze week goede en stevige gesprekken."" De onderhandelaars spraken behalve over de rechten van Britse en EU-burgers, ook over de bedragen die de Britten schuldig zijn aan de EU als ze zijn uitgetreden. Vorige week zei minister Johnson van Buitenlandse Zaken dat de EU ""naar zijn geld kan fluiten"". De EU staat erop dat Groot-Brittannië zijn financiële verplichtingen nakomt. Waar volgens de twee wel vooruitgang is geboekt, is in de gesprekken over de gevolgen van de brexit voor de Europese Gemeenschap voor Atoomenergie (EURATOM). Het is niet duidelijk waar die vooruitgang op neerkomt. De onderhandelingen over de brexit zitten sinds maandag in de eerste fase. Hierin wordt onder meer gesproken over de gevolgen van een vertrek uit de EU voor Europese en Britse burgers en de grens tussen de Ierse Republiek (dat lid blijft van de EU) en Noord-Ierland (dat vertrekt). Volgens Barnier moeten de gevolgen voor Noord-Ierland en Ierland nog nader worden bestudeerd. Komende maand moeten de Britten met een plan komen over het vrije verkeer van personen met Ierland. Davis en Barnier besloten hun gespreksronde vandaag symbolisch met een lunch op de Britse ambassade. Normaal gesproken wordt dit soort overleg gevoerd in een gebouw van de EU. Davis wilde met deze locatie laten zien dat de EU en de Britten als gelijken met elkaar praten en dat de gesprekken ook op Brits territorium kunnen worden gevoerd. Op 7 september komt het Britse parlement bijeen voor een debat over de manier waarop Europese wetten moeten worden omgezet naar het Britse recht. Uiterlijk in maart 2019 moet er een brexit-akkoord zijn. Is dat er niet, dan worden de Britten in theorie uit de EU gezet en verliezen ze alle handelsvoordelen die ze binnen de unie hadden. ",Buitenland,https://nos.nl/artikel/2184158-eu-onderhandelaar-wil-duidelijkheid-over-britse-brexit-eisen.html
14826,2011-02-02 13:10:00,Dorpen in Randstad lopen leeg,"Dorpen in Noord- en Zuid-Holland stromen in rap tempo leeg. Uit cijfers van het Centraal Bureau voor de Statistiek blijkt dat de afgelopen jaren in zes van de tien dorpen tot 2000 inwoners het inwoneraantal is afgenomen. Ook in Limburg hebben de dorpen te maken met krimp. In Overijssel viel de leegloop relatief mee; daar nam het aantal inwoners in drie van de tien dorpen af. Volgens de onderzoekers zijn de meesten verhuisd naar nieuwbouwwijken in kleinere steden. Uit Amsterdam en Rotterdam, de twee Nederlandse steden met meer dan een half miljoen inwoners, zijn ook meer mensen vertrokken dan zich er vestigden. Uit het onderzoek blijkt verder dat in de meeste dorpen nog steeds een basisschool staat. Voor andere voorzieningen, zoals een huisarts of een kinderdagverblijf, moeten de dorpsbewoners wel verder rijden. Ook zijn ze vaker aangewezen op een bakker of een supermarkt in een andere plaats. De Nederlandse bevolking is in totaal wel gegroeid. Tussen 2001 en 2008 zijn er 420.000 mensen bijgekomen.",Binnenland,https://nos.nl/artikel/216007-dorpen-in-randstad-lopen-leeg.html
20233,2011-06-13 08:13:00,Kadhafi schaakt met FIDE-voorzitter,"De Libische staatstelevisie heeft beelden laten zien waarop Kadhafi aan het schaken is met de voorzitter van de internationale schaakbond FIDE. De Rus Iljoemtsjinov bezocht Tripoli tijdens een rondreis door Afrika. Kadhafi zou tegen hem hebben gezegd dat hij niet van plan is Libië te verlaten. ""Ik ben geen premier, geen president en geen koning; ik heb dus geen enkele functie die ik zou kunnen opgeven"", zei Kadhafi volgens de Rus. De FIDE-voorzitter staat bekend als nogal excentriek. Zo zegt hij dat hij buitenaardse wezens heeft ontmoet op zijn balkon in Moskou.",Buitenland,https://nos.nl/artikel/247940-kadhafi-schaakt-met-fide-voorzitter.html
233818,2021-12-02 18:52:00,Regenboogvlag en karten met Saudische vrouwen: F1-coureurs spreken zich uit,"Naast de titanenstrijd tussen Max Verstappen en Lewis Hamilton bij de grand prix in Saudi-Arabië, staat ook het thema mensenrechten in aanloop naar de eerste Formule 1-race in Djedda hoog op de agenda. Hamilton sprak zich bij de persconferentie voor de race uit over de mensenrechtensituatie in het land, zoals hij twee weken geleden ook deed in Qatar. Verstappen deed dat, ondanks een uitnodiging van Amnesty International, niet. De Britse zevenvoudig wereldkampioen draagt komend weekeinde dezelfde regenbooghelm als in Qatar, waarmee hij de gelijkheid van alle mensen wil onderstrepen. De grand prix van Saudi-Arabië is zeer omstreden vanwege de mensenrechtensituatie in het land. Amnesty International noemt de race ""het zoveelste grootschalige evenement dat het land organiseert om het imago op te poetsen."" De mensenrechtenorganisatie riep Formule 1-coureurs op om zich uit te spreken. De Nederlandse tak van Amnesty stuurde in aanloop naar de grand prix van Djedda informatie over de mensenrechtensituatie in Saudi-Arabië naar Max Verstappen. Verstappen ging bij de persconferentie niet in op het thema. Hij kreeg er ook geen vragen over. In tegenstelling tot Hamilton, die eerder al stevig stelling nam tegen racisme en voor de Black Lives Matter-beweging. ""Zoals ik eerder zei: ik vind dat de sport het bewustzijn moet vergroten in de landen waar we komen. En dat geldt zeker voor mensenrechten"", zei Hamilton bij het perspraatje in Djedda. ""Er moeten veranderingen komen, ook hier. Waarom zitten sommige vrouwen nog steeds in de gevangenis? De sport moet meer doen, maar ik vind niet dat ik degene moet zijn die doet alsof hij alles beter weet. Daar zijn andere mensen voor met veel meer expertise op dit terrein"", aldus de Britse coureur. ""Ik ben hier geweldig ontvangen en voel me welkom. Het is niet mijn keuze hier te zijn. Voel ik me op mijn gemak? Ik ga niet zeggen dat dat zo is. Maar ik heb niet bepaald dat we hier racen."" Ook viervoudig wereldkampioen Sebastian Vettel houdt zich bezig met de situatie in het land. Bij de persconferentie droeg hij schoenen met de regenboogvlag. Vettel is wat minder uitgesproken dan zijn Britse collega, maar ook de Duitse coureur wil een steentje bijdragen. Hij organiseerde een evenement waarbij acht Saudische vrouwen op een kartbaan mochten racen. ""Ze mogen hier pas een paar jaar autorijden in een door mannen gedomineerd land, dus het leverde een boeiende dag op"", vertelde Vettel. ""Er is veel gepraat over deze race in Saudi-Arabië en er zijn veel vragen gesteld. Ook aan mij. Ik stel mezelf ook vragen, over mensenrechten en de positie van vrouwen hier"", aldus de coureur van Aston Martin. ""Voor mij was dit evenement belangrijk. Het was inspirerend om de verhalen en ervaringen van deze vrouwen te horen. Ook over wat hier goed gaat en wat beter of anders moet. Ik heb geprobeerd hen wat vertrouwen te geven. We moeten ook oppassen dat wij niet als buitenstaanders of passanten gaan veroordelen wat en hoe hier alles beter moet"", zei Vettel. De Grote Prijs van Saudi-Arabië begint zondag om 18.30 uur en is rechtstreeks te volgen via een liveblog op NOS.nl en in de NOS-app. Ook in Langs de Lijn op NPO Radio 1 wordt tot 21 uur uitgebreid verslag van de race gedaan.",Buitenland,https://nos.nl/artikel/2407941-regenboogvlag-en-karten-met-saudische-vrouwen-f1-coureurs-spreken-zich-uit
205353,2020-01-17 16:17:00,Man loopt Utrechtse school binnen en bedreigt leerlingen met de dood,"Op een middelbare school in Utrecht zijn leerlingen door een verwarde man bedreigd met de dood. Volgens een moeder van een van de leerlingen riep de man dat hij de kinderen ""kapot ging schieten"". Volgens een woordvoerder van de school liep de man vanmiddag het gebouw aan de Noordse Parklaan in, waar hij ""grove, bedreigende"" taal gebruikte. Docenten begeleidden hem naar buiten en volgens de school werd hij vervolgens in de buurt van het schoolgebouw door de politie aangehouden. De politie laat weten dat er een politiehelikopter boven Utrecht vloog om te zoeken naar een vluchtende verdachte van een bedreiging op de Noordse Parklaan. Dat die bedreiging op een school was, wil een woordvoerder niet bevestigen. De hierboven genoemde moeder laat via Twitter weten dat het goed gaat met haar zoon. ""Vol verhalen en adrenaline."" RTV Utrecht schrijft dat de man in de buurt van de school geregeld op een bankje zit. Hij zou getreiterd zijn door een aantal jongens van de school, zegt een ouder van een van de leerlingen. Mogelijk heeft hij daarna de bedreigingen geuit.",Regionaal nieuws,https://nos.nl/artikel/2319042-man-loopt-utrechtse-school-binnen-en-bedreigt-leerlingen-met-de-dood.html
211275,2020-06-10 12:13:00,DUO-gebouw Groningen opnieuw onderzocht om vreemde lucht,"Het gebouw van de Dienst Uitvoering Onderwijs (DUO) in de stad Groningen is vandaag opnieuw bezocht door de brandweer nadat er een vreemde lucht was geroken. Gisteren gebeurde dat ook al, toen acht medewerkers van de Belastingdienst uit hetzelfde gebouw onwel waren geworden. Zij klaagden over duizeligheid en misselijkheid. Vanochtend trok een medewerker opnieuw aan de bel. ""Deze persoon is niet onwel geworden"", zegt een woordvoerder van de brandweer tegen RTV Noord. ""Maar omdat er gisteren ook al een vreemde lucht werd geroken, hebben we gezegd dat ze kunnen bellen als er weer iets raars wordt geroken."" Net als gisteren zijn er geen afwijkingen in de luchtkwaliteit gevonden. ""We hebben metingen verricht, maar er is niets bijzonders aangetroffen."" Alle medewerkers konden daarna terug naar hun werkplek.",Regionaal nieuws,https://nos.nl/artikel/2336810-duo-gebouw-groningen-opnieuw-onderzocht-om-vreemde-lucht.html
173646,2018-04-20 11:10:00,Leiders beide Korea's voor het eerst direct verbonden via hotline,"De leiders van Noord- en Zuid-Korea kunnen voor het eerst direct met elkaar telefoneren via een hotline. Vanochtend is de verbinding getest. De lijn is onder meer bedoeld om ""misverstanden in tijden van spanningen"" te voorkomen. De test duurde vier minuten en negentien seconden en de kwaliteit van de verbinding was volgens de betrokkenen uitstekend, ""alsof je belde met de buren"". Verwacht wordt dat de Zuid-Koreaanse president Moon Jae-in en de Noord-Koreaanse leider Kim Jong-un elkaar de komende dagen voor het eerst via de hotline spreken. Begin dit jaar was er al een andere hotline aan de gedemilitariseerde grens heropend voor het ""delen van informatie"". Volgende week spreken de Koreaanse leiders elkaar in de grensplaats Panmunjom. Het is voor de derde keer sinds het einde van de Koreaanse oorlog dat leiders van de twee landen elkaar ontmoeten. Het bijzondere topoverleg trekt de aandacht van de wereldpers. Een kleine 900 journalisten uit 34 landen hebben zich laten accrediteren. Met de media uit Zuid-Korea erbij zal de bijeenkomst worden verslagen door bijna 3000 journalisten. Belangrijk onderwerp op de agenda is het nucleaire programma van Noord-Korea. Kim Jong-un heeft zich lange tijd onverzoenlijk opgesteld en ondanks wereldwijde protesten allerlei rakettesten gedaan. Met de Amerikaanse president Trump was hij in een felle ruzie verwikkeld, met zware dreigementen over en weer. De spanningen zijn afgenomen nu Noord-Korea bereid lijkt tot diplomatiek overleg. Kim Jong-un wil niet alleen praten met Zuid-Korea, maar ook met de Verenigde Staten. Het is de bedoeling dat Trump en Kim elkaar ergens in de komende maanden ontmoeten, maar plaats en datum zijn nog niet vastgesteld. Deze week werd bekend dat het hoofd van de Amerikaanse inlichtingendienst CIA Mike Pompeo in Noord-Korea op bezoek is geweest om het topoverleg voor te bereiden. Pompeo staat op de nominatie om de nieuwe Amerikaanse minister van Buitenlandse Zaken te worden.",Buitenland,https://nos.nl/artikel/2228224-leiders-beide-korea-s-voor-het-eerst-direct-verbonden-via-hotline.html
233593,2021-11-26 19:43:00,"Kabinet komt met bijna 2,2 miljard euro extra steun voor ondernemers","Het kabinet gaat ondernemers extra steunen vanwege de aangescherpte coronamaatregelen. In totaal wordt hiervoor bijna 2,2 miljard euro voor uitgetrokken. Zo keert de NOW-regeling (Noodmaatregel Overbrugging Werkgelegenheid) terug. Ook wordt de tegemoetkoming vaste lasten uitgebreid. Wie minimaal 20 procent omzetverlies heeft door de maatregelen, kan aanspraak maken op NOW. De steun - NOW 5 - geldt voor de maanden november en december en ook voor de huidige periode met beperkingen. Het doel van deze maatregel is dat ondernemers, zoals restauranthouders, personeel kunnen doorbetalen en behouden. Ook de salarissen van medewerkers met een flexibel contract vallen onder het steunpakket. Net als onder de vorige regeling, NOW 4, wordt 85 procent van het salaris vergoed. Hiervoor wordt gekeken naar september 2021. Het is de bedoeling dat werkgevers volgende maand de aanvraag kunnen doen. Wie net is begonnen als ondernemer en uiterlijk 30 september dit jaar begon, kunnen een voorschot aanvragen. Met de NOW-steun is 1,5 miljard euro gemoeid. De tegemoetkoming vaste lasten wordt dit kwartaal verhoogd naar 100 procent. Ondernemers kunnen hier aanspraak op maken als zij minimaal 30 procent omzetverlies hebben. De maximale bedragen die ondernemers kunnen vragen zijn respectievelijk 550.000 euro voor het mkb en voor overige bedrijven 600.000 euro. Ook wordt er geld vrijgemaakt voor de culturele sector, 68 miljoen euro. Dat is een voortzetting van eerdere steun.",Politiek,https://nos.nl/artikel/2407203-kabinet-komt-met-bijna-2-2-miljard-euro-extra-steun-voor-ondernemers
15333,2011-02-14 16:55:00,'Vliegramp Faro door fout piloten',"De vliegtuigramp bij Faro in 1992, waarbij 56 mensen om het leven kwamen, is het gevolg van een foute beslissing in de cockpit. Dat zegt vliegtuigexpert Harry Horlings, die in opdracht van enkele nabestaanden alle rapporten over de ramp in het zuiden van Portugal nog eens bestudeerde. Volgens het officiële onderzoek van de Portugese autoriteiten verongelukte het toestel door een te steile daling in combinatie met een harde zijwind. Volgens Nederlandse onderzoekers was de oorzaak een onverwachte, harde rukwind. Horlings vermoedt dat gegevens zijn weggelaten, zodat de piloten en Martinair niets te verwijten zou zijn. ""Er is naar een oorzaak toegeschreven"", zegt hij. ""Er zijn belangrijke gegevens weggelaten, van de laatste cruciale seconden. Dat kan geen toeval zijn."" Hij baseert zich in het bijzonder op een rapport van een Portugese onderzoekscommissie, die stelt dat het toestel door de harde zijwind niet had mogen landen. Maar de piloten ""persten de landing toch door"". ""Volgens het boekje hadden ze niet mogen landen. De combinatie van de harde wind en regenval, dus een natte landingsbaan, was net voor het vliegtuig te veel."" De vliegers waren volgens Horlings op de hoogte van de weersomstandigheden. ""Op de cockpit-voicerecorder stond dat de wind boven de limiet was die het toestel aankon. Maar de piloten hebben geen moment gezegd 'we gaan niet landen'.""",Binnenland,https://nos.nl/artikel/218821-vliegramp-faro-door-fout-piloten.html
35966,2012-04-18 11:07:00,"Heineken: meer bier, minder winst","Bierbrouwer Heineken heeft in de eerste drie maanden van dit jaar bijna 5 procent meer bier verkocht, maar de brutowinst is licht gedaald. Dat blijkt uit de laatste 'trading update' van het bedrijf. De bieromzet steeg overal, behalve in West-Europa. De groei zit vooral in Afrika (plus 17 procent), Latijns-Amerika en in Azië (plus 7,5 procent). In West-Europa was een daling te zien van 2,4 procent. Vooral in Portugal, Ierland en Nederland bleef de omzet achter. Het bedrijfsresultaat daalde licht door hogere grondstofprijzen voor onder meer gerst en door een afboeking van 23 miljoen euro op het belang van Heineken in een Chinese brouwerij die te koop staat. Heineken denkt de hogere grondstofkosten te compenseren door hogere bierprijzen en een nieuw kostenbesparingsplan. Dat moet 500 miljoen euro opleveren tot 2014. Heineken is de op twee na grootste brouwer ter wereld, na Anheuser-Busch InBev en SABMiller. Het bedrijf heeft doorgaans een zwak eerste kwartaal door het winterseizoen in Europa. Heineken moet het vooral van de zomermaanden hebben.",Economie,https://nos.nl/artikel/363569-heineken-meer-bier-minder-winst.html
169026,2018-01-31 12:12:00,Oud-PVV-Statenlid moet 18.000 euro terugbetalen,"Het Friese oud-Statenlid Pieter Buisman (PVV) moet de provincie bijna 18.000 euro terugbetalen. Dat heeft de Raad van State vandaag geoordeeld. Het Statenlid kreeg de financiële bijdrage toen hij in maart 2014 uit de PVV-fractie stapte en als eenmansfractie verder ging. Toen hij zich afsplitste, was er nog een jaar te gaan tot de provinciale verkiezingen. In 2015 kwam hij niet meer terug. Het was de bedoeling dat hij met die 18.000 euro per jaar een fractiemedewerker zou betalen, maar hij boekte het geld over naar een privérekening. Buisman betaalde zichzelf 175 euro per uur uit. Hij werd daarmee zijn eigen fractiemedewerker en dat mag niet, zegt de Raad van State. Zowel in 2014 als 2015 ontving hij het geld ten onrechte. De schuld van dat laatste jaar betaalt Buisman, zo schrijft Omrop Fryslân, al in delen terug. De schuld uit 2014 staat nog open. Volgens de PVV'er was het - omdat er nog maar een jaar te gaan was - niet meer mogelijk om een fractiemedewerker te vinden en in te werken. Het gemiddelde uurtarief van de fractieondersteuners voor de fracties in Provinciale Staten bedraagt 19,18 bruto, meldde de provincie eerder. Friesland deed aangifte van verduistering en vorderde het geld terug.",Regionaal nieuws,https://nos.nl/artikel/2214658-oud-pvv-statenlid-moet-18-000-euro-terugbetalen.html
25817,2011-10-20 11:58:00,Sirte in handen Overgangsraad,"De stad Sirte is volledig in handen van de Libische Overgangsraad. Volgens bevelhebbers aan het front hebben de strijders van het nieuwe regime de laatste vertrouwelingen van Kadhafi verjaagd. Ooggetuigen melden aan persbureau Reuters dat de vlag van de Overgangsraad is gehesen in het centrum van Sirte. Om 8 uur vanochtend begon het laatste offensief. Na anderhalf uur was het verzet gebroken. Volgens mensen aan het front probeerden Kadhafi-vertrouwelingen in auto's te vluchten via de kust, maar werden ze bij hun poging gedood door strijders van de Overgangsraad. Huizen en gebouwen in Sirte worden nog doorzocht om te kijken of Kadhafi-vertrouwelingen zich verstoppen. Een onbekend aantal Kadhafi-aanhangers is al gevangengenomen. Ook zijn er veel wapens en munitie in beslag genomen. De afgelopen weken is er hevig gevochten om de geboorteplaats van kolonel Kadhafi. Aanhangers van Kadhafi bleven zich verweren. Tot gisteren hadden ze nog twee buurten in handen. Ze verweerden zich onder meer met mortiergranaten. De Overgangsraad heeft gezegd pas de overwinning te willen uitroepen als ook Sirte is gevallen. Maandag namen de strijders van de nieuwe regering de stad Bani Walid in, een andere haard van verzet. Eergisteren maakte de NAVO nog bekend dat de missie op het punt stond om afgerond te worden. De NAVO voerde al veel minder bombardementen per dag uit. De NAVO-operatie in Libië begon zeven maanden geleden, op 19 maart. ",Buitenland,https://nos.nl/artikel/305534-sirte-in-handen-overgangsraad.html
211021,2020-06-04 10:46:00,"Waakzaam zijn, maar wel verzekerd bij reis naar land met code geel","'Wijs op reis' zei premier Mark Rutte gisteravond tijdens de persconferentie. Maar als je na 15 juni op vakantie gaat naar een land met code geel, ben je dan wel verzekerd? Richard Weurding, directeur van het Verbond voor Verzekeraars: ""Het goede nieuws is dat een reisverzekering bij een reis naar een land met code geel ook dekking geeft."" Hij benadrukt dat code geel betekent dat je waakzaam moet zijn als vakantieganger: ""De risico's kunnen anders zijn dan in Nederland. Zorg dus dat je goed voorbereid bent"", zegt Weurding in het NOS Radio 1 Journaal. Eenmaal op reis, kan de gezondheidssituatie in een land veranderen: code geel kan weer code oranje worden. Bij een nieuwe corona-uitbraak moet je als reiziger ""met eigen vervoer zo snel mogelijk naar huis, of met de luchtvaartmaatschappij of de reisorganisatie."" Weurding: ""We hebben in de eerste fase samen met Buitenlandse Zaken, de ANVR, de alarmcentrales en luchtvaartorganisaties het enorme project 'bijzondere bijstand buitenland' gedraaid. Dat gaan we natuurlijk niet nog een keer doen. Mensen moeten er nu goed rekening mee houden: wordt het code oranje? Dan moet je je eigen vervoer regelen."" De directeur van het Verbond voor Verzekeraars voegt er aan toe dat de reisverzekeraar in sommige gevallen ""noodzakelijk langer verblijf wel dekt tot een bepaald maximum"". Het zijn vragen waar vakantiegangers deze zomer zelf over moeten beslissen. Op de persconferentie zei premier Rutte hierover: ""We kunnen deze zomer op vakantie, maar niet zomaar overal en er zijn hoe dan ook onzekerheden."" Een van die onzekerheden kan zijn, dat je op reis ziek wordt. Weurding: ""Als je ziek wordt, moet je je lokaal melden en bij de alarmcentrale van de betreffende reisverzekeraar. En als je moet worden opgenomen in het ziekenhuis, dan zijn de medische kosten gedekt onder de reisverzekering. Repatriëring is niet aan de orde, behalve als er een medische noodsituatie is. Dan kan de reisverzekeraar in overleg met de betreffende persoon besluiten om tot repatriëring over te gaan."" En mocht je nou geen zin meer hebben in vakantie, vanwege de coronamaatregelen en onzekerheden? Dan is kosteloos annuleren geen optie, als je al geboekt hebt. ""We kennen op dit moment geen verzekeraars die nog annuleringsverzekeringen aanbieden waarin dit is meegenomen. Behalve misschien als je een verzekering hebt gesloten ruim voor de coronacrisis, dan heb je kans dat het nog in de dekking zit. Maar annuleren kan niet met de reden: ik ben nu ziek, ik kan niet weg. Dat kan dus niet."" Voor reisorganisatie Tui geldt hetzelfde principe. ""Als mensen toch willen annuleren, dan worden daar kosten voor in rekening gebracht. Ze kunnen de reis wel omboeken naar een later tijdstip"", aldus woordvoerder Anke van Nieuwenhuizen in het NOS Radio 1 Journaal. Anders dan Buitenlandse Zaken helpt een reisorganisatie wel bij repatriëring in noodsituaties. ""Wij hebben de plicht om voor onze reizigers te zorgen. Als mensen een pakketreis boeken, dan worden ze wel gerepatrieerd. Als het reisadvies naar code oranje gaat, dan halen wij mensen wel terug."" Tui heeft als reisorganisatie ook eigen vliegtuigen. Hierin zullen ze de coronamaatregelen gaan handhaven. ""We vragen reizigers om een gezondheidsverklaring, ze checken online in en een mondmasker is verplicht aan boord"", zegt Van Nieuwenhuizen. Tui denkt nog na over manieren om te voorkomen dat er veel mensen bij elkaar staan in het gangpad, bijvoorbeeld bij het toilet. ""Misschien moeten mensen eerst op de bel drukken, om aan te geven dat ze naar het toilet moeten.""",Binnenland,https://nos.nl/artikel/2336160-waakzaam-zijn-maar-wel-verzekerd-bij-reis-naar-land-met-code-geel.html
202146,2019-11-11 20:41:00,Opeenstapeling fouten veroorzaakte chaos Utrecht Marathon,"De chaos in mei bij de Utrecht Marathon bestond niet alleen uit het de verkeerde kant opsturen van lopers. Uit een eigen evaluatie van organisator Golazo Sports blijkt dat er nog veel meer misging. Zo waren buschauffeurs de weg kwijt, kwam de hekkenleverancier vast te zitten op het parcours en verliep de communicatie met verschillende partijen moeizaam. Golazo organiseerde dit jaar voor het eerst het hardloopevenement in de Domstad. Maar dat verliep alles behalve vlekkeloos. De organisatie schrijft in de evaluatie dat het 'ambitieniveau' te hoog gegrepen bleek voor veel van de ingehuurde partijen. ""Deze partijen hebben zich duidelijk op de complexiteit verkeken."" Tijdens de marathon liepen 1800 deelnemers verkeerd door fouten van de organisatie. Ze hadden zich ingeschreven voor de kwartmarathon, maar werden per ongeluk het parcours van de halve marathon opgestuurd. In plaats van 10,55 kilometer, liepen ze meer dan 15 kilometer. Ook kwamen deelnemers tussen het openbaar vervoer, fietsers en automobilisten terecht doordat ze verkeerd liepen. Volgens Golazo stond een deel van de hekken niet op de juiste plek, omdat de leverancier zich had verkeken op de snelheid van de lopers en de complexiteit van de parcoursen. ""Hierdoor is de leverancier met een aantal auto's vast komen te zitten langs het parcours."" Ook waren de verkeersregelaars te laat bijgepraat over wat ze moesten doen en bleken de instructies onduidelijk. Golazo heeft verder kritiek op busbedrijf Qbuzz en de gemeente, schrijft RTV Utrecht. Het busbedrijf zou te laat omleidingen en pendelbusjes geregeld hebben. De gemeente heeft volgens de organisatie de datum van de marathon te laat vastgesteld en niet goed gecommuniceerd over uitgelopen wegwerkzaamheden. Het college van burgemeester en wethouders zegt in een reactie zich niet te herkennen in die verwijten. De gemeente kan zich wel vinden in de suggesties voor beter overleg voor volgend jaar. Het is de bedoeling dat Golazo op 19 april 2020 opnieuw de Utrecht Marathon organiseert. Volgens de gemeente heeft de organisatie lering getrokken uit de fouten en is er alle vertrouwen dat 2020 goed zal verlopen.",Regionaal nieuws,https://nos.nl/artikel/2310056-opeenstapeling-fouten-veroorzaakte-chaos-utrecht-marathon.html
98565,2015-02-08 19:06:00,'De president van Nigeria neemt een risico',"De militairen in Nigeria worden zo opgeslokt door de strijd tegen Boko Haram in het noordoosten van het land, dat ze niet in staat zijn de veiligheid bij de presidentsverkiezingen op 14 februari te waarborgen. Dat is althans de verklaring die ze hebben gegeven aan de kiescommissie. 	Er is nu besloten om de verkiezingen uit te stellen tot 28 maart, in de hoop dat de situatie in het noordoosten van Nigeria dan wel stabiel is. De regering van president Goodluck Jonathan is blij met het uitstel; de oppositie, onder leiding van voormalig dictator Muhammadu Buhari, niet. 	Correspondent Kees Broere vraagt zich af of de onrust in het noordoosten wel de werkelijke reden is voor het uitstel van de verkiezingen. Hij vreest dat er een politiek spelletje wordt gespeeld. ",Buitenland,https://nos.nl/artikel/2018133-de-president-van-nigeria-neemt-een-risico.html
248984,2023-02-13 02:08:02,'Patiënten Isala kregen hartimplantaat opgedrongen',"Cardiologen van het Isala-ziekenhuis in Zwolle hebben patiënten onder druk gezet om een hartimplantaat te nemen. Dat meldt NRC op basis van meldingen van vier patiënten over de afgelopen jaren. Het Isala-ziekenhuis erkent dat er zaken niet goed zijn gegaan. De bewuste patiënten vertelden NRC dat cardiologen hun een pacemaker of implanteerbare defibrillator opdrongen. Bovendien zou daarbij zijn gezegd dat ze snel moesten beslissen. ""Het was echt alsof we bij een keukenverkoper zaten"", zegt een van de patiënten. In één geval kreeg iemand een pacemaker geïmplanteerd in een kliniek in Indonesië waar Isala-cardiologen werkten. Zij hebben ook financieel geïnvesteerd in die kliniek. Isala zegt in een reactie dat bij deze patiënten ""niet in alle gevallen [is] voldaan aan de standaarden"" die het ziekenhuis hanteert. ""En dat trekken wij ons zeker aan. Een patiënt mag nooit druk ervaren om voor een bepaalde behandeling te kiezen. We kunnen ons daarom goed voorstellen dat deze patiënten met een naar gevoel terugkijken op hun ervaringen."" Over de Indonesische kliniek zegt Isala dat het nooit betrokken is geweest bij de activiteiten die individuele cardiologen daar hebben uitgevoerd. De mensen die daar zijn behandeld, waren geen patiënten van Isala, zegt het ziekenhuis. De vier patiënten meldden zich bij NRC na eerdere artikelen over misstanden bij de afdeling cardiologie in Isala. Tegen vijf Zwolse cardiologen loopt een corruptie-onderzoek van de FIOD. Onderzocht wordt of ze steekpenningen hebben gekregen van een Duits pacemakerbedrijf. Het ziekenhuis heeft vanwege deze zaak twee cardiologen geschorst. Isala benadrukt ook dat eind 2021 ingrijpende maatregelen zijn genomen bij de vakgroep cardiologie.",Binnenland,https://nos.nl//artikel/2463621-patienten-isala-kregen-hartimplantaat-opgedrongen
202231,2019-11-13 10:11:00,Onderzoekers: Intel neemt beveiligingslek niet serieus,"Chipfabrikant Intel doet te weinig aan een beveiligingslek dat Nederlandse onderzoekers aan het licht hebben gebracht. Dat zeggen de wetenschappers van de Vrije Universiteit in Amsterdam die in mei aan de bel trokken over het probleem. Ze ontdekten dat het via bepaalde software mogelijk is om af te luisteren wat er op allemaal in de computer gebeurt. Intel kreeg tot gisteren de tijd om de problemen aan te pakken en de wetenschappers hielden in de tussentijd bepaalde kwetsbaarheden voor zich, zoals gebruikelijk is bij softwareproblemen. Volgens VU-hoogleraar Herbert Bos is er bij Intel onvoldoende urgentie en wil om de problemen op te lossen en komt het team daarom nu met meer details naar buiten. De wetenschappers wisten in 30 seconden een versleuteld wachtwoord van de beheerder van een computer te achterhalen. ""Het enige dat een aanvaller nodig heeft is een programma dat draait op de machine van het slachtoffer."" Een hacker moet dan overigens nog wel de versleuteling kraken voor hij op de computer kan inloggen. Nadat het probleem in mei wereldkundig was gemaakt, heeft Intel samen met Microsoft en en Apple via updates een reeks maatregelen genomen. Het team van de VU zegt dat daarbij een van de grootste kwetsbaarheden niet is aangepakt en raadt mensen aan om de zogenoemde hyperthreading-techniek uit te zetten. Met die technologie kunnen de verschillende processorkernen gelijktijdig taken uitvoeren, zodat de computer efficiënter werkt. ""Dit lost niet alle problemen op, maar neemt wel de grootste gevaren weg"", zeggen de onderzoekers. Intel zegt dat het beveiligingslek in toekomstige chips niet meer voorkomt. Het uitzetten van hyperthreading gebeurt in de BIOS van de computer, een klein stukje software dat geladen wordt voor het besturingssysteem wordt gestart. Dit benader je door aan het begin van het opstarten een speciale toets in te drukken. Vaak is is dat ESC, F1, F2, F8, F10, F12 of Delete. Zoek de hyperthreading-optie. Die zit verstopt in een submenu als 'processor', 'cpu' of 'performance'. Verander 'on' in 'off', sla de wijziging op en start opnieuw op.",Tech,https://nos.nl/artikel/2310247-onderzoekers-intel-neemt-beveiligingslek-niet-serieus.html
40659,2012-07-10 14:06:00,27 doden bij ongelukken Marokko,"In Marokko zijn bij twee busongelukken op verschillende plaatsen 27 doden gevallen. In het westen van het land raakte een bus van de weg in de buurt van de plaats Tamanar. Daarbij kwamen zeventien mensen om het leven, onder wie een Nederlandse vrouw van 31. Zij maakte een rondreis door Marokko. Ook in het noorden van Marokko gebeurde een busongeluk. Bij het dorp Afsou vielen tien doden en meer dan dertig gewonden. De bus was onderweg van de hoofdstad Rabat naar de havenstad Nador. De wegen in Marokko staan bekend als zeer gevaarlijk. Elke dag komen gemiddeld elf mensen om het leven bij verkeersongelukken. ",Buitenland,https://nos.nl/artikel/393415-27-doden-bij-ongelukken-marokko.html
234095,2021-12-09 19:16:00,"Besmettelijker en misschien milder, omikron roept veel vragen op","We kennen B.1.1.529 nog geen twee weken als omikron, maar in die korte tijd heeft deze nieuwe variant van het coronavirus behoorlijk wat stof doen opwaaien. Reisbeperkingen, extra maatregelen (zoals in Engeland): omikron baart wetenschappers en overheden wereldwijd zorgen. Deze week kwamen wel enkele flarden aan nieuwe informatie naar buiten, maar onderzoekers benadrukken dat ons beeld van omikron verre van compleet is. ""We maken ons zorgen omdat we de handen al vol hebben aan het virus en de bestrijding daarvan"", zegt viroloog Marion Koopmans van het Rotterdamse Erasmus MC. ""Zo'n nieuwe variant maakt dat niet makkelijker en kan consequenties hebben voor hoe het de komende maanden verder gaat qua maatregelen. Dát is de zorg: mogen we ook een keer wind mee hebben?"" Wat maatregelen betreft: hoe besmettelijker een variant is, hoe meer er nodig is om het reproductiegetal onder de 1 te krijgen. En dat is precies waar de schoen wringt, want dit is waar wetenschappers het inmiddels over eens lijken: de omikronvariant verspreidt zich sneller dan eerdere varianten. Ter illustratie: vandaag werd bekend dat het aantal geregistreerde besmettingen in Zuid-Afrika, waar de variant voor het eerst werd ontdekt, de afgelopen zeven dagen met 255 procent is toegenomen. Of dat komt doordat omikron besmettelijker is of doordat mensen minder 'immuun' zijn voor deze variant, is nog onduidelijk. ""Omikron is besmettelijker"", zegt Koopmans, ""maar de vraag is hoeveel besmettelijker. In bijvoorbeeld Zuid-Afrika, Engeland en Denemarken verspreidt de variant zich weliswaar snel, maar dat zijn toevallig ook landen waar nog relatief weinig beperkingen golden."" Ook de directeur van de Wereldgezondheidsorganisatie (WHO), Tedros Adhanom Ghebreyesus, zei gisteren dat omikron wereldwijd snel rondgaat. Inmiddels is de variant in zeker 57 landen aangetroffen en de WHO verwacht dat dat aantal snel zal toenemen. Volgens de WHO-baas zijn er aanwijzingen dat de omikronvariant gepaard gaat met een milder ziekteverloop dan delta, maar het is nog te vroeg om daarover conclusies te trekken. Eerder zei deze Zuid-Afrikaanse huisarts geen reden tot paniek te zien, afgaande op de milde symptomen die zij en collega's van naburige ziekenhuizen bij patiënten zagen: Vandaag maakte de WHO bekend dat de IC-bezetting in Zuid-Afrika tussen 14 november en 4 december, toen omikron daar al volop rondging, iets meer dan 6 procent was. De organisatie spreekt van ""tekenen van hoop"", omdat dat percentage relatief laag is in vergelijking met de derde golf in juli, toen de deltavariant dominant was. ""Er klinken inderdaad geluiden over een milder beeld"", zegt viroloog Koopmans, die zelf ook laboratoriumonderzoek doet naar de variant. ""Maar die zijn wel voorbarig. Juist omdat de verhouding tussen infecties met milde en heftige klachten bij dit virus zo scheef is, kun je op basis van een huisarts en honderd ziekenhuispatiënten weinig conclusies trekken."" Bovendien: als door een hoge besmettelijkheid heel veel mensen worden geïnfecteerd, kan dat op den duur alsnog leiden tot meer ziekenhuisopnames. Verder speelt mee dat de omikronvariant in Zuid-Afrika tot nu toe vooral bij relatief jonge mensen is aangetroffen, die minder kwetsbaar zijn dan ouderen. We kunnen pas meer zeggen over het ziekteverloop als een zogeheten populatiestudie is uitgevoerd, zegt Koopmans. Daarbij wordt de kans op opname van een grote en representatieve groep mensen onderzocht. ""Daar is men nu ook mee bezig. Maar een zorgvuldige analyse vergt even tijd."" Hetzelfde geldt voor het onderzoek naar de effectiviteit van vaccinaties tegen de omikronvariant. Dinsdag kwamen de resultaten naar buiten van een kleinschalige Zuid-Afrikaanse studie onder twaalf mensen die waren ingeënt met Pfizer. De bescherming door antistoffen was bij hen veertig keer lager dan bij eerdere varianten. Gisteren kwam daar een 'voorlopig laboratoriumonderzoek' van vaccinproducent Pfizer/BioNTech bij. De farmaceuten stellen dat drie prikken met hun vaccin - inclusief boosterprik dus - goed beschermen tegen de omikronvariant. Twee prikken zouden daarvoor niet volstaan. ""Je ziet in deze studies dat de antistoffen van mensen na een infectie of vaccinatie de omikronvariant minder goed afremmen"", reageert Koopmans, die benadrukt dat het om kleine, voorlopige studies gaat, met ruwe data die met weinig details en achtergrondinformatie naar buiten zijn gebracht. ""Maar die neutraliserende antistoffen zijn maar één onderdeel van het hele pakket. We hebben ook niet-neutraliserende antistoffen, T-cellen en andere immuuncellen die een rol spelen. Er is nu misschien één component in de mix die minder goed werkt, maar dat maakt de vaccins niet meteen veel minder effectief."" Ook de hoofdonderzoeker van de Zuid-Afrikaanse studie zegt niet per definitie pessimistisch te zijn. ""Dit is beter dan ik had verwacht van omikron"", zegt hij op Twitter: Het onderzoek naar de omikronvariant gaat ondertussen op volle toeren door. WHO-baas Tedros riep landen gisteren op om die studies nog verder op te voeren, om snel een completer beeld te krijgen van de variant. Volgens Koopmans draait het uiteindelijk vooral om de vraag in hoeverre omikron invloed heeft op de antistof- en T-celrespons van mensen die verschillende vaccins en vaccincombinaties hebben gehad. ""Worden die verminderd door omikron? Het definitieve bewijs moet komen van epidemiologische studies. Ik verwacht de komende weken veel nieuwe informatie, er wordt wereldwijd hard aan gewerkt en er komen dagelijks nieuwe gegevens.""",Binnenland,https://nos.nl/artikel/2408855-besmettelijker-en-misschien-milder-omikron-roept-veel-vragen-op
219228,2020-12-14 15:56:00,"17 jaar geëist in coldcasezaak uit 2002, OM ontkent gebruik Mr. Big-methode","De twee mannen die verdacht worden van het doden van Patrick van Dillenburg in 2002 hebben zeventien jaar cel tegen zich horen eisen bij de rechtbank in Amsterdam. Ze zouden hem hebben omgebracht na een mislukte ripdeal en daarna zijn lichaam hebben laten verdwijnen. De politie ging anderhalf jaar undercover om een bekentenis te krijgen. Vooral de manier waarop de undercoveroperatie in zijn werk ging staat centraal in de rechtszaak. Het zou gaan om de omstreden Mr. Big-methode, waarbij agenten zich voordoen als criminelen om een verdachte een bekentenis te ontlokken. De methode leidde in het verleden meermaals tot kritiek, ook van de Hoge Raad.. Op de zitting van vandaag ontkende de officier van justitie dat de bewuste methode is toegepast. Het zou een 'gewone' undercoveractie zijn geweest waarbij de verdachten niet onder druk zijn gezet. Ook zou geen sprake zijn geweest van een Mr. Big, oftewel een 'grote baas'. De Mr. Big-methode wordt bij hoge uitzondering ingezet en verloopt volgens een vast patroon. De zogenaamde criminelen houden een verdachte voor dat hij voor hen mag werken en veel geld kan verdienen. Dan moet hij wel open kaart spelen over zijn verleden bij de grote baas van de organisatie. Als de verdachte erin trapt, bekent hij dus tegenover een undercoveragent. Het verweer van verdachten is achteraf vaak hetzelfde: ze voelden zich onder druk gezet en hebben een onzinverhaal opgehangen in de hoop makkelijk geld te kunnen verdienen. Ook bij deze zaak is dat het geval. ""Er zijn gouden bergen beloofd aan een verslaafde man die niets had"", zegt de advocaat van een van de verdachten, Vito Shukrula. ""Dan ben je in staat iets te bekennen wat je niet hebt gedaan."" Volgens Shukrula is in deze zaak wel degelijk de Mr. Big-methode ingezet. Shukrula's cliënt, Ad K., vertelde aan de undercoveragent dat hij Van Dillenburg heeft doodgeschoten en het lichaam daarna ""in de shredder"" heeft gegooid. Na zijn aanhouding trok hij zijn verhaal in en zei hij dat hij alles had verzonnen. Ook de tweede verdachte Fred T. ontkent. Ook zijn ze er naar eigen zeggen niet van overtuigd dat Van Dillenburg dood is, hij zou mogelijk in een ander land een nieuw bestaan hebben opgebouwd. Maar dat acht het OM uitgesloten, ook omdat hij internationaal gesignaleerd staat en er nooit een teken van leven is geweest. Eerder zei het OM ook al dat de regels tijdens de undercoveractie netjes zijn gevolgd en alle mogelijke risico's zijn meegewogen. Volgens het OM heeft K. meerdere keren gezegd dat hij de moord heeft gepleegd en is er meer bewijs dan alleen de undercoveroperatie. De rechters doen op 22 maart uitspraak tegen de twee verdachten.",Binnenland,https://nos.nl/artikel/2360630-17-jaar-geeist-in-coldcasezaak-uit-2002-om-ontkent-gebruik-mr-big-methode.html
195971,2019-07-02 17:46:00,Mannen opgepakt voor stenen gooien naar Pegida in Eindhoven,"De politie heeft vier mannen opgepakt voor het rellen bij een demonstratie van Pegida in Eindhoven, eind mei. Bij de ongeregeldheden werd onder meer met stenen gegooid naar aanhangers van Pegida en de politie. De aangehouden mannen zijn drie Eindhovenaren van 24, 27 en 50 jaar en een 46-jarige inwoner van Geldrop. Ze zijn herkend op basis van camerabeelden. Drie mannen werden vanmorgen vroeg van hun bed gelicht door de politie. De vierde verdachte meldde zichzelf in de middag op het bureau in Eindhoven. De Pegida-aanhangers wilden demonstreren bij de Al-Fourqaan moskee. Ze waren van plan daar een gefrituurde varkenslap te eten tijdens de ramadan. Honderden buurtbewoners gingen daarop de straat op voor een tegendemonstratie. Volgens de politie werd de sfeer gedurende de avond steeds grimmiger. Toen de politie en leden van Pegida bekogeld werden, greep de ME in. De komende dagen worden mogelijk nog meer verdachten aangehouden. Zij zijn volgens de politie duidelijk zichtbaar op beelden. Als zij zich niet voor 5 juli melden, dan worden de beelden online gezet, schrijft Omroep Brabant. Tijdens de ongeregeldheden in mei werden al tien mensen opgepakt, in de leeftijd van 14 tot en met 32 jaar.",Regionaal nieuws,https://nos.nl/artikel/2291648-mannen-opgepakt-voor-stenen-gooien-naar-pegida-in-eindhoven.html
216956,2020-10-26 19:40:00,Mogelijk veel meer water op de maan dan gedacht,"Op de maan is mogelijk veel meer bevroren water dan tot nu toe werd aangenomen. Bovendien is voor het eerst met zekerheid vastgesteld dat er moleculair water (H2O) aanwezig is op de maan, zeggen onderzoekers die samenwerken met de Amerikaanse ruimtevaartorganisatie NASA. Het nieuws werd op een persconferentie bekendgemaakt. De watermoleculen zijn geïdentificeerd met een infraroodtelescoop die is gemonteerd op een Boeing 747. Ze zijn opgeslagen in piepkleine stukjes glas of ruimtestof, waardoor ze niet kunnen verdampen. Daarnaast is bij een ander onderzoek vastgesteld dat er water aanwezig kan zijn op veel meer plekken dan tot dusver werd aangenomen. Tot nu toe werd gedacht dat er alleen ijs kon liggen in diepe kraters op de noordpool en de zuidpool van de maan. Maar nu is vastgesteld dat er in de buurt van de polen allerlei hoeken en gaten zijn die ook water kunnen bevatten. Het gaat om gaten van een paar meter tot 'cold traps' met een doorsnee van tientallen kilometers, zoals de krater Clavius, die vanaf de aarde met het blote oog te zien is. Die plekken waar de zon nooit komt, zijn zo koud dat water er niet kan verdampen. Hoe het water op de maan terechtgekomen is, staat niet vast. Het zou kunnen komen van kometen, asteroïden, ruimtestof of vulkaanuitbarstingen op de maan. Onderzoeksleider Paul Hayne zegt dat onderzoek op het maanoppervlak zelf daar meer duidelijkheid over moet geven. De NASA zegt dat de aanwezigheid van bevroren water op relatief eenvoudig toegankelijke plekken goed nieuws kan zijn voor toekomstige reizen naar de maan. De ruimtevaarders zouden het water kunnen drinken of kunnen gebruiken als brandstof. De NASA wil in 2024 weer mensen naar de maan sturen om daar een permanente post in te richten. Bekijk hier een animatie van NASA over de vondst:",Buitenland,https://nos.nl/artikel/2353989-mogelijk-veel-meer-water-op-de-maan-dan-gedacht.html
115620,2015-10-24 11:56:00,Agent collecteert in Tiel na valse beschuldiging,De politie in Tiel heeft donderdag een fout gemaakt door een paar jongens als oplichters neer te zetten. De jongens waren bezig met een collecte in een wijk in Tiel. Omroep Gelderland schrijft dat de politie via sociale media waarschuwde dat er oplichters in de wijk actief waren. Later bleek dat de jongens echte collectanten waren voor de Stichting Sint. Vanwege de fout besloot de politie daarom de jongens te helpen. Een agent heeft gisteren anderhalf uur meegelopen met een collectebus in zijn hand. Op de foto die op de Facebookpagina van de politie in Tiel werd geplaatst kwamen tientallen positieve reacties.,Regionaal nieuws,https://nos.nl/artikel/2064757-agent-collecteert-in-tiel-na-valse-beschuldiging.html
10196,2010-10-03 20:04:00,Stemlokalen in Bosnië gesloten,"In Bosnië zijn voor de vijfde keer sinds de oorlog in de jaren negentig algemene verkiezingen gehouden. Er is onder meer gestemd voor het centrale parlement en voor de parlementen van de Servische en moslim-Kroatische deelrepubliek. De eerste uitslagen worden rond middernacht verwacht. Ruim drie miljoen kiezers konden stemmen. De campagne werd gedomineerd door nationalistische retoriek. De laatste jaren is het wantrouwen tussen de moslims, Kroaten en Serviërs weer toegenomen. Grote vraag bij deze verkiezingen is of de nationalistische kandidaten hebben gewonnen, of de kandidaten die toenadering tussen de drie etnische groepen willen, en aansluiting bij de EU en de NAVO. ",Buitenland,https://nos.nl/artikel/188958-stemlokalen-in-bosnie-gesloten.html
131415,2016-05-30 09:01:00,Mexicaanse international Pulido ongedeerd na kidnapping,"De Mexicaanse voetballer Alan Pulido heeft twee angstaanjagende dagen achter de rug. De 25-jarige aanvaller van de Griekse kampioen Olympiakos werd zaterdag gekidnapt, maar is volgens de Mexicaanse autoriteiten weer gered uit de handen van zijn belagers. Hij mankeert niks. Pulido werd door gewapende mannen meegenomen toen hij een feestje verliet in zijn woonplaats Ciudad Victoria in Tamaulipas, een door drugsbendes geterroriseerde staat die grenst aan het Amerikaanse Texas en waar volgende week een nieuwe gouverneur wordt gekozen. In 2014 maakte Pulido deel uit van de Mexicaanse WK-selectie, maar hij is niet opgeroepen voor de Copa América die deze week begint. Vele mede-internationals leefden op Twitter mee tijdens de ontvoering van hun collega. ""Vreselijk wat er is gebeurd. Mijn gedachten zijn bij hem en zijn familie"", laat Jesus Corona, doelman van het Mexicaanse elftal, weten. En ook PSV'er Andres Guardado liet van zich horen. ""Al mijn gebeden en steun zijn voor jou en je naasten, mijn kameraad. Triest nieuws.""",Buitenland,https://nos.nl/artikel/2108067-mexicaanse-international-pulido-ongedeerd-na-kidnapping.html
18136,2011-04-21 17:51:00,Nieuwe naam Hofnarretje niet Vlinderhof,"Het Amsterdamse kinderdagverblijf Het Hofnarretje verandert zijn naam niet in Vlinderhof. Eigenaar Albert Drent ziet van het plan af na een protest van de Aalsmeerse crèche De Vlinderhof. Die wil op geen enkele manier geassocieerd worden met Het Hofnarretje. De eigenares van De Vlinderhof dreigde met gerechtelijke stappen als Drent vasthield aan zijn plannen. Tientallen kinderen van Het Hofnarretje zijn misbruikt door Robert M., die daarvoor terechtstaat. Vanwege de zedenzaak trad Drent terug als directeur. Hij is nog wel de eigenaar. Eerder deze week werd bekend dat het Openbaar Ministerie opnieuw onderzoek gaat doen naar Drent. De naam Hofnarretje gaat sowieso verdwijnen maar de nieuwe naam is nog niet bekendgemaakt.",Binnenland,https://nos.nl/artikel/234781-nieuwe-naam-hofnarretje-niet-vlinderhof.html
238971,2022-04-21 14:18:00,Belgische minister stopt voorlopig vanwege ernstig zieke echtgenoot,"De Belgische minister Sophie Wilmès stopt voorlopig als minister van Buitenlandse Zaken in de federale regering. Dat heeft ze bekendgemaakt in een boodschap op sociale media. Ze wil de tijd nemen voor haar gezin, nu bij haar echtgenoot een agressieve vorm van hersenkanker is vastgesteld. Wilmès en haar echtgenoot, de Australische zakenman Christopher Stone, hebben vier kinderen. ""Deze zware beproeving blijft niet zonder gevolgen voor mijn gezin en dus ook niet voor mijn rol binnen de Belgische regering"", schrijft ze in haar verklaring. ""Minister zijn vereist discipline, beschikbaarheid en een totale toewijding, waardoor ik niet de hulp en troost zou kunnen bieden die Christopher en onze kinderen in deze moeilijke periode nodig hebben."" Premier Alexander De Croo (Open VLD), David Clarinval en Mathieu Michel (beiden uit haar eigen partij MR) nemen tijdens haar afwezigheid haar taken over. Wanneer ze terugkeert, is nog niet duidelijk. Na de zomer zal ze de situatie opnieuw evalueren. ""Ik vind het verschrikkelijk nieuws voor Sophie, Christopher en hun kinderen"", zegt premier De Croo tegen VRT Nieuws. ""Op een moment als dit is tijd het meest kostbare goed, en we moeten haar die tijd echt kunnen geven. Ik spreek denk ik in naam van heel het land als ik haar veel kracht en moed toewens in wat ongetwijfeld een zeer zware periode is."" Lees in onderstaande tweet de hele verklaring van minister Wilmès. De 47 jaar oude Sophie Wilmès is sinds 2015 actief in de nationale politiek. Eerder was ze minister van Begroting en Ambtenarenzaken en van oktober 2019 tot september 2020 was ze premier van de federale regering. Ze was de eerste vrouw die dat ambt in België bekleedde. ",Buitenland,https://nos.nl/artikel/2425968-belgische-minister-stopt-voorlopig-vanwege-ernstig-zieke-echtgenoot
72557,2013-12-08 21:08:00,Clingendael traint Syriërs,"Op verzoek van Buitenlandse Zaken heeft instituut Clingendael leden van de Syrische oppositie succesvol leren onderhandelen. Dat leek Buitenlandse Zaken nuttig met het oog op de vredesonderhandelingen in Genève, die voor januari staan gepland. Clingendael meldt dat het de afgelopen week in Den Haag een intensieve cursus heeft gegeven aan negentien leden van de SNC, de Syrische Nationale Coalitie. Het gaat om mensen uit de politiek, het bedrijfsleven en de wetenschap, vertegenwoordigers van verschillende organisaties binnen de SNC. Ze kregen praktijkgerichte rollenspellen, om de psychologische processen bij onderhandelingen beter te doorzien en strategisch te opereren. De cursus is niet alleen gericht op de vredesonderhandelingen met het regime van president Assad, maar ook op de onderlinge relatie tussen de diverse afdelingen van de SNC en hun communicatie met de internationale gemeenschap.",Binnenland,https://nos.nl/artikel/584306-clingendael-traint-syriers.html
65932,2013-08-23 15:17:00,Kamp: schaliegas overwegen,"Minister Kamp van Economische Zaken wil nog niet reageren op een geheim rapport waarin zou staan dat het boren naar schaliegas in Nederland veilig is. Na de ministerraad zei Kamp nog eens dat de overheid het boren van schaliegas moet overwegen, als dat op een verantwoorde manier kan. ""Als je gas uit de bodem kunt halen op een verantwoorde manier en de Nederlandse bevolking kan laten profiteren, dat moet je dat tenminste overwegen,"" zei Kamp. Hij wil niet vooruitlopen op een kabinetsbesluit over het winnen van schaliegas dat volgende week wordt verwacht. Het winnen is omstreden, omdat gevreesd wordt voor schade aan de bodem. Het gas wordt met grote hoeveelheden water, zand en chemicaliën diep uit de bodem gehaald uit leisteenlagen. In de gemeente Boxtel is onrust ontstaan, omdat gevreesd wordt dat het kabinet zal instemmen met het boren naar schaliegas. Boxtel is een van de gemeenten waar dan proefboringen gedaan kunnen worden. Minister Kamp erkent dat hij de zorgen van de bewoners nu niet kan wegnemen. ""Ik zou even wachten tot het onderzoek en ons standpunt bekend is"", zei Kamp in reactie op ongeruste bewoners. De PvdA-fractie is nog niet overtuigd van de voordelen van het winnen van schaliegas. ""Wij waren en zijn niet overtuigd dat winning schoon en veilig kan"", zegt een woordvoerder van de regeringspartij. ""Wij wachten het rapport af en zullen dat zorgvuldig bestuderen.""",Politiek,https://nos.nl/artikel/543457-kamp-schaliegas-overwegen.html
253033,2023-06-01 01:08:40,That '70s Show-acteur Danny Masterson schuldig bevonden aan verkrachting,"Een rechtbankjury in Los Angeles heeft de Amerikaanse acteur Danny Masterson schuldig bevonden aan twee gevallen van verkrachting. Over een derde aanklacht werd de jury het niet eens. Masterson (47) is bekend als Steve Hyde uit de tv-serie That '70s Show, die tussen 1998 en 2006 te zien was en ook in Nederland is uitgezonden. De jury, bestaande uit zeven vrouwen en vijf mannen, werd het na zeven dagen van overleg eens over de twee gevallen. Bij de derde aanklacht stemden acht juryleden voor veroordeling en vier tegen. De drie slachtoffers waren lid van de scientology-kerk, Masterson is dat nog steeds. Hij zou zijn positie binnen de kerk jarenlang hebben misbruikt om aan zijn straf te ontkomen. Volgens de aanklagers heeft Masterson de vrouwen tussen 2001 en 2003 verkracht bij hem thuis in Hollywood, nadat hij ze had gedrogeerd. Masterson zegt zelf dat de vrouwen vrijwillig seks met hem hadden. Hij legde geen verklaring af in de rechtbank. Eind vorig jaar werd de zaak nietig verklaard omdat juryleden het niet eens konden worden. Daarna openden aanklagers een nieuwe zaak. Wanneer Masterson zijn straf hoort is nog niet bekendgemaakt. Mogelijk gebeurt dat op 4 augustus, omdat dan een nieuwe zitting is gepland. Masterson kan worden veroordeeld tot dertig jaar celstraf.",Buitenland,https://nos.nl//artikel/2477264-that-70s-show-acteur-danny-masterson-schuldig-bevonden-aan-verkrachting
144396,2016-12-10 10:54:00,Franse regering verlengt noodtoestand tot na verkiezingen,"De Franse regering wil de noodtoestand verlengen tot 15 juli volgend jaar. Dat is volgens de nieuwe premier Cazeneuve onvermijdelijk gezien de terrorismedreiging en de verkiezingen in het voorjaar. Het voorstel wordt deze week voorgelegd aan het parlement. De noodtoestand werd in november vorig jaar afgekondigd na de terroristische aanslagen in Parijs. De politie kreeg toen ruimere bevoegdheden om verdachten op te pakken en huizen en gebouwen te doorzoeken. In juli, na de aanslag met een vrachtwagen op de boulevard in Nice, werd hij verlengd. De eerste stemronde van de presidentsverkiezingen is op 23 april, de tweede op 7 mei. De parlementsverkiezingen zijn in juni.",Buitenland,https://nos.nl/artikel/2147590-franse-regering-verlengt-noodtoestand-tot-na-verkiezingen.html
143678,2016-11-30 11:15:00,Ozb stijgt volgend jaar minder dan andere jaren,"De onroerendezaakbelasting, de ozb, stijgt volgend jaar gemiddeld met 1,3 procent. Dat zegt Vereniging Eigen Huis op basis van een jaarlijkse steekproef. Het is voor het eerst in vijf jaar dat gemeenten zich aan de maximumstijging houden. Het ozb-tarief mag volgend jaar maximaal met bijna 2 procent stijgen. Nog niet alle gemeenten hebben hun tarieven vastgesteld. VEH heeft van 109 van de 390 gemeenten de gegevens binnen. Onder de gemeenten zijn er grote uitschieters. Zo verhogen Haren (Groningen) en Ommen de tarieven respectievelijk met 12 en 11 procent. In Rijswijk en Mierlo dalen de tarieven met 7 procent. Gemiddeld zijn huiseigenaren volgend jaar 276 euro kwijt aan de ozb. De riool- en afvalstoffenheffingen veranderen over het algemeen nauwelijks. ",Economie,https://nos.nl/artikel/2145764-ozb-stijgt-volgend-jaar-minder-dan-andere-jaren.html
45274,2012-10-02 17:00:00,'Logboeken Poch niet belastend',"Door research-redacteur Hugo van der Parre De logboeken van Julio Poch bewijzen niet dat hij heeft meegewerkt aan de dodenvluchten in Argentinië in de tijd van de dictatuur. Ze zijn, anders dan de Argentijnse justitie zegt, eerder ontlastend voor hem. Dat zegt oud-jachtvlieger Steve Netto. Hij heeft, in samenspraak met Pochs advocaat, de logboeken grondig bestudeerd en concludeert dat het overtuigende verslagen zijn van een actieve straaljagerpiloot. Steve Netto, die zelf 37 jaar straaljagerpiloot is geweest (6000 missies in NAVO-verband), is zeer vertrouwd met militaire logboeken. De Argentijnse logboeken lijken volgens hem sterk op de registers die in Nederland of elders in de wereld worden gebruikt. Uit de logboeken blijkt dat Julio Poch in de periode van 1976 tot 1980 een druk bezette jachtvlieger was met gemiddeld 180 vlieguren per jaar. Hij vloog op een straaljager van het type A4 Skyhawk, een toestel dat ook lang is gebruikt bij de Amerikaanse marine. In de jaren zeventig waren deze straaljagers vooral van belang in een slepend conflict met Chili over de zogeheten Beagle-eilanden. De Argentijnen hebben de toestellen daarna onder andere ingezet tegen Engeland in de Falkland-oorlog. De logboeken werden eerder door de aanklager genoemd als bewijs dat Poch loog over zijn vliegverleden. Er zou uit blijken dat hij ook propellervliegtuigen mocht vliegen, waardoor hij in staat zou zijn geweest dodenvluchten uit te voeren. Steve Netto denkt daar anders over: ""Poch is opgeleid in de VS, zoals vrijwel alle westerse jachtvliegers. Standaard onderdeel van die opleiding is ook het leren vliegen met een klein propellervliegtuig, de T28, een lastige en wankel toestel. Als je die kunt vliegen, kun je alles aan."" Op basis van dit brevet dacht de aanklager eerder te kunnen aantonen dat Poch had gelogen. Netto: ""Een flink transporttoestel vliegen is wel iets anders dan een T28, je bent zo een half jaar bezig dat te leren en het grootste gat in het logboek van Poch is veertien dagen"". Netto acht het verder erg onwaarschijnlijk dat de Argentijnse marine een hoog opgeleide jachtvlieger zou hebben ingezet om een transportvliegtuig te vliegen boven zee. Daarvoor moeten ze honderden andere transportvliegers hebben gehad. Al met al concludeert Netto dat het logboek van Julio Poch niets bewijst over de vermeende betrokkenheid bij dodenvluchten. Voor Geert-Jan Knoops, de raadsman van Poch in Nederland, is dit goed nieuws. Hij ziet het als ontlastend bewijs. De analyse van Netto zal worden ingebracht in het proces in Argentinië dat op 25 oktober van start gaat. Transavia-piloot Julio Poch (60) werd in september 2009 in Valencia gearresteerd op verdenking van oorlogsmisdaden. Volgens enkele collega's had hij in 2003 tijdens een dinertje op Bali de positie van het junta-regime van Jorge Videla uitgelegd en gezegd dat 'we' tegenstanders boven zee uit het toestel hadden gegooid. Poch zelf heeft altijd ten stelligste ontkend dat hij dergelijke dodenvluchten heeft uitgevoerd. ",Binnenland,https://nos.nl/artikel/425028-logboeken-poch-niet-belastend.html
239729,2022-05-13 13:37:00,Zijn Oekraïense tegenoffensieven een teken aan de wand?,"Het Oekraïense tegenoffensief rond Charkov lijkt steeds meer op de eerdere tegenaanval bij Kiev, stelt denktank ISW. Die leidde uiteindelijk tot het terugtrekken van de Russische troepen rond de hoofdstad. Maar ook Charkov werd gisteren voor het eerst in lange tijd niet gebombardeerd. Het Oekraïense leger zou de Russen zo ver teruggedrongen hebben dat artilleriebeschietingen op de stad niet langer haalbaar zijn. ""Bijna tot aan de grens"", zegt defensiedeskundige Frans Osinga. ""Dat dat is gelukt, is opmerkelijk. En ze plaatsen Rusland ermee in een lastige situatie."" Toch is het volgens Osinga niet uitzonderlijk: ""Het is eb en vloed van oorlogvoering. Dorpen worden bezet en terugveroverd."" ""Er zijn dan ook nog steeds plekken waar Russen vorderingen maken"", vertelt oud-commandant Landstrijdkrachten Mart de Kruif. ""Al gaat dat tergend langzaam, met slechts honderden meters per keer."" Los van die golfbewegingen ligt een groot deel van het front stil. ""Niemand wint"", vertelt Osinga. ""Daarom spreekt de Amerikaanse geheime dienst van een patstelling. Beide kanten hebben enorme verliezen geleden, zowel militair als economisch. En voor Oekraïne komen daar grote aantallen burgerslachtoffers bij."" Toch zien beide partijen nog mogelijkheden om winst te behalen, legt Osinga uit. ""Al lijkt dat voor Rusland te verzwakken, maar stoppen is geen optie."" Desondanks blijft een grootschalig optrekken voor beide partijen uit. ""Daarvoor heb je een troepenverhouding nodig van drie-tot-een"", stelt De Kruif. Drie aanvallers tegenover elke verdediger. ""Dat kunnen beiden op dit moment niet bewerkstelligen"", vult Osinga aan. Dat de frontlinie stilligt, is volgende de defensiedeskundigen gunstig voor Oekraïne. ""Tijd is in hun voordeel"", zegt De Kruif. ""Russen kunnen zowel manschappen als materieel moeilijk aanvullen, en intussen worden de Oekraïners geholpen door de militaire macht van het westen."" ""Oekraïne kan steeds meer gebruik maken van geleverd materieel"", zegt Osinga. ""En de Russische troepen lijken deels gedemoraliseerd. Er komen verhalen van het front dat ze niet meer bereid zijn om orders op te volgen. Maar dat zijn slechts verhalen, zeker weten doen we het niet."" Toch is de westerse hulp op het slagveld volgens De Kruif vooralsnog beperkt. ""De grotere wapensystemen zullen we daar pas over maanden zien"", stelt hij. ""De kracht van het Westen ligt op dit moment vooral bij inlichtingen en de levering van eenvoudige wapens."" Of er een grootschalig tegenoffensief komt, zoals de Oekraïense minister van Buitenlandse Zaken Koeleba deze week suggereerde, is moeilijk te zeggen. ""Zelensky heeft die boodschap een dag later alweer wat getemperd"", benadrukt Oost-Europadeskundige Bob Deen. De Oekraïense president prees de ""bovenmenselijke kracht"" van zijn troepen, verwijzend naar de terreinwinst ten noorden van Charkov. Hoewel Zelensky zei dat alle steden zullen worden bevrijd, was hij ook terughoudend. ""Het is niet nodig om morele druk te creëren waardoor wekelijks of zelfs dagelijks bepaalde overwinningen worden verwacht"", zei hij. Volgens Deen kan een tegenoffensief twee kanten op. ""Westerse wapenleveranties zijn verschoven van defensieve naar zwaardere systemen. Vooral het pakket van de Verenigde Staten is gigantisch."" Woensdag keurde het Amerikaanse Huis van Afgevaardigden een militair steunpakket van 40 miljard dollar goed. ""Als die steun doorzet, gaat dat verschil maken"", zegt Deen. Nederland levert onder meer pantserhouwitsers aan Oekraïne: Toch is het niet alleen een kwestie van slagkracht. ""Terrein werkt meestal in het voordeel van de verdedigende partij"", vertelt Deen. ""Dat voordeel heeft tot nu toe vooral aan de zijde van Oekraïne gelegen. Op het moment dat ze een grootschalige tegenaanval inzetten, verschuift het naar de Russen."" Grotere verliezen van mensen en materieel zijn daarbij onvermijdelijk voor Oekraïne, stelt Deen. ""Dan is het hoge moreel moeilijker vast te houden."" De Kruif acht een grootschalig tegenoffensief voorlopig onwaarschijnlijk. ""Ze hebben simpelweg de mankracht niet"", zegt hij. ""Ik sluit kleine lokale tegenoffensieven niet uit, maar grootschalige landherovering zie ik de komende maanden, of zelfs jaren, niet gebeuren."" Maar Osinga is daar minder zeker van. ""Het is nu vooral een artilleriestrijd"", zegt hij. ""Daar waar de Oekraïners kansen zien, maken ze stappen. En een tegenoffensief heeft meerdere gezichten, niet enkel dat van honderden tanks die over de velden rollen. Ook het met artillerie beschadigen van de Russische defensielijn, en heel voorzichtig met kleine grondtroepen aanvallen uitvoeren, kan effectief zijn.""",Buitenland,https://nos.nl/collectie/13899/artikel/2428665-zijn-oekraiense-tegenoffensieven-een-teken-aan-de-wand
51837,2013-01-14 08:22:00,Overname TNT Express afgeketst,"De Amerikaanse pakketbezorger UPS gaat het Nederlandse TNT Express niet overnemen. Dat heeft TNT Express gemeld. De twee bedrijven hebben bericht gekregen uit Brussel dat de Europese Commissie de overname niet zal goedkeuren. In maart maakte UPS bekend TNT Express te willen overnemen voor 5,2 miljard euro. UPS is de grootste pakketbezorger in de wereld, TNT Express is het grootste bedrijf op de Europese zakelijke markt. De Europese Commissie maakte bezwaar tegen de overname. Het samengaan van de twee bedrijven zou een negatief effect hebben op de markt voor expresbezorging van kleine pakketten. De Europese Commissie heeft nog niet laten weten wat de precieze redenen zijn voor de afwijzing van de overname. UPS zegt dat het overnamevoorstel na de bezwaren van de EC nog twee keer is aangepast. Het bedrijf laat weten ""enorm teleurgesteld te zijn in de beslissing"". Ook TNT is teleurgesteld. ""De fusie bood heel veel kansen voor alle stakeholders"", zegt een woordvoerder. Volgens TNT heeft het niet doorgaan van de deal geen gevolgen voor het bedrijf. Er waren nog geen organisatorische wijzigingen doorgevoerd. ""Wij gaan als stand-alonebedrijf door met onze eigen strategie om ons te richten op Europa"", zegt een woordvoerder. Binnenkort zal het bedrijf de strategie verder toelichten. TNT ontvangt een vergoeding van 200 miljoen euro van UPS.",Economie,https://nos.nl/artikel/461552-overname-tnt-express-afgeketst.html
84158,2014-06-12 20:16:00,Zus blijft weg bij aantreden Felipe,"De Spaanse prinses Cristina blijft weg bij de inhuldiging van haar broer Felipe op 19 juni. Dat blijkt uit de gastenlijst voor de ceremonie die is vrijgegeven door het koninklijk paleis in Madrid. Felipe's gezin en zijn andere zus Elena zijn wel aanwezig. De afwezigheid van Cristina komt niet onverwacht: zij en haar man nemen al sinds oktober 2011 niet meer deel aan officiële gelegenheden van het Spaanse koningshuis. Het echtpaar kwam in opspraak door hun betrokkenheid bij een witwasschandaal. Op de dag van de troonswisseling draagt koning Juan Carlos om 09.30 uur het bevel over de strijdkrachten over aan zijn zoon. Daarna blijft hij achter op het paleis en gaat zijn zoon naar het parlement om de eed af te leggen. Een woordvoerder van het paleis zegt dat Juan Carlos de ceremonie niet bijwoont omdat hij zijn zoon alle aandacht gunt. Na de eed en een toespraak zal de nieuwe koning, Felipe VI, een militair defilé afnemen. Daarna maakt hij een rondrit door de stad en volgt een balkonscène op het paleis, waar ook Juan Carlos en zijn vrouw Sophia weer zullen aansluiten. De dag wordt afgesloten met een receptie op het paleis. Ook zullen er waarschijnlijk twee dagen festiviteiten worden georganiseerd, maar daar worden later mededelingen over gedaan. Eerder was al duidelijk dat er geen buitenlandse gasten aanwezig zouden zijn bij de ceremonie. Er is daarvoor te weinig ruimte in het parlementsgebouw. De Spaanse krant El País meldt dat de ceremonie het midden zal houden tussen de eenvoudige ceremonie van de Belgische koning Filip en de pracht van Willem-Alexander.",Koningshuis,https://nos.nl/artikel/660197-zus-blijft-weg-bij-aantreden-felipe.html
112775,2015-09-13 15:59:00,Demonstratie tegen de PKK in Rotterdam,"Zo'n 1500 mensen protesteren in Rotterdam tegen de Koerdische PKK en het geweld in Turkije. Ook in Apeldoorn zijn enkele honderden mensen de straat op gegaan. De demonstranten vinden dat Nederland te veel partij kiest voor de Koerden. Veel mensen dragen Turkse vlaggen en rode ballonnen. Op protestborden staan leuzen als ""terreur heeft geen kleur"", ""PKK = terreur"" en ""Turken & Koerden zijn broeders"". De demonstratie verloopt vreedzaam. De optocht loopt van het Wilhelminaplein naar het Handelsplein op de Kop van Zuid. Er gingen geruchten dat vandaag ook een grote tegendemonstratie van Koerden zou zijn. Daar blijkt vooralsnog niks van. De spanningen tussen de Turken en de PKK loopt de laatste maanden weer sterk op. In juli is een bestand tussen de PKK en de Turkse regering verbroken. Sindsdien bestoken de strijdkrachten en de PKK elkaar steviger. Daarbij zijn aan beide kanten al tientallen doden gevallen.",Binnenland,https://nos.nl/artikel/2057464-demonstratie-tegen-de-pkk-in-rotterdam.html
43358,2012-08-31 11:12:00,Sap: Rutte gaat te ver,"GroenLinks-lijsttrekker Sap vindt dat haar VVD-collega Rutte te ver gaat door onwaarheden te vertellen. In de afgelopen dagen waren er herhaaldelijk harde verwijten over en weer, bijvoorbeeld over de economie en over het eigen risico. Zo zei PvdA-leider Samsom dat Rutte leugens verspreidt over de economische groei. Rutte en SP-voorman Roemer botsten over de feiten rond de verhoging rond het eigen risico. Sap zei bij de NOS dat Rutte ""over de rand"" gaat. ""In campagnes moet je niet vechten op basis van halve onwaarheden en verdraaiingen,"" zei de GroenLinksleider. Volgens Sap zoekt ook PvdA-leider Samsom de grenzen op. ""Die zegt steeds dat de PvdA extra banen creëert, maar doet het tegendeel."" ",Politiek,https://nos.nl/artikel/412942-sap-rutte-gaat-te-ver.html
51927,2013-01-15 12:49:00,Diplomaten Italië weg uit Benghazi,"Italië trekt al zijn diplomaten terug uit de Libische stad Benghazi. Het ministerie van Buitenlandse Zaken heeft bekendgemaakt dat het consulaat voorlopig zijn deuren sluit. Het besluit volgt op een aanslag dit weekend op de Italiaanse consul. De auto waarin de consul zat werd zaterdagavond beschoten. Het voertuig was gepantserd en de consul bleef ongedeerd. Het incident gebeurde vlak voor het huis van consul Guido de Sancties. De pogingen van militanten om Libië te destabiliseren tonen de noodzaak van steun aan de centrale regering in Tripoli, zei het Italiaanse ministerie in een toelichting. In Benghazi zijn westerlingen vaker doelwit van aanslagen. Op 11 september kwamen de Amerikaanse ambassadeur in Libië Christopher Stevens en drie andere diplomatieke medewerkers om het leven bij een aanval op het consulaat.",Buitenland,https://nos.nl/artikel/462056-diplomaten-italie-weg-uit-benghazi.html
243053,2022-08-19 17:02:06,Afgelopen nacht kon je in korte broek het noorderlicht zien in Nederland,"Afgelopen nacht kleurde de lucht boven Nederland even paars vanwege het noorderlicht. Dat was het gevolg van de geomagnetische storm die gisteren in de richting van de aarde bewoog. Niet geheel uniek, maar wel bijzonder. ""Zeker omdat ik het licht in mijn T-shirt en korte broek kon bekijken, dat is toch wel anders dan de dikke jas en sjaal die ik normaal aan heb"", zegt fotograaf Sytse Schoustra, die het natuurfenomeen gisteren vastlegde vanaf Terschelling. En dat leverde mooie plaatjes op: Schoustra stond eergisteren ook al klaar met zijn camera op het strand, maar werd toen teleurgesteld. ""Toen ik hoorde van die zonnestorm wist ik meteen dat ik scherp moest zijn op het poollicht. De eerste dag had ik pech, maar gisteren zag ik na twee foto's meteen: ik heb bingo."" De hemel was ""kraakhelder"" en er waren heel veel sterren te zien. Met het blote oog was ook een paarse verkleuring aan de horizon te zien, maar op zijn camera waren de kleuren fel. En daar raakte de fotograaf meteen van in een juichstemming, vertelt hij aan de telefoon. ""Er zijn maar een paar dingen waar je me 's nachts voor wakker kan maken, en het noorderlicht is daar een van. Het blijft mazzel om dit in Nederland te zien, het komt niet vaak voor. En al helemaal niet hartje zomer."" Ook anderen legden de mooie kleuren vast: ""Je moet echt mazzel hebben om het noorderlicht in Nederland te zien"", zegt NOS-weervrouw Willemijn Hoebert. ""Gisteren was het een jackpot qua weersverschijnselen: een heldere hemel en doordat de wind over zee waaide koelde het op Terschelling ook niet heel erg af. Daarom was het nog 17 graden bij Terschelling, en kon Schoustra in korte broek dit fenomeen bekijken."" Dat het noorderlicht op 18 augustus 2022 te zien was, heeft te maken met de bovengenoemde geomagnetische storm. Als er aan het oppervlak van de zon uitbarstingen plaatsvinden, wordt er een 'wolk' met die deeltjes het heelal 'ingesmeten', zoals Weer.nl het noemt. Als die explosie in de richting van de aarde beweegt, zorgt dat voor het verschijnsel noorderlicht. Hoe meer deeltjes er richting de aarde komen, des te beter is het noorderlicht te zien. Normaal is het noorderlicht rondom de poolgebieden het beste te zien, behalve in de zomer omdat het daar dan niet donker wordt. Gisteren was mooi, zegt Schoustra, maar in 2015 zag hij het mooiste noorderlicht dat hij ooit heeft gezien. ""In maart dat jaar liep ik het duin op, want je weet het maar nooit. Bovenop het duin zag ik zo'n groen licht, het leek net alsof de hemel openbrak. Ik was zo enthousiast, ik stond daar gewoon in mijn eentje te juichen en te springen."" Maar gisteren was hij ook wel onder de indruk, sluit hij af. ""Toen heb ik ook wel kort even gejuicht."" De foto's die Schoustra in 2015 maakte:",Binnenland,https://nos.nl//artikel/2441293-afgelopen-nacht-kon-je-in-korte-broek-het-noorderlicht-zien-in-nederland
115083,2015-10-16 13:19:00,Man aangehouden voor oorlogsmisdaden in Ethiopië,"In Amstelveen is een man (61) aangehouden wegens oorlogsmisdaden in Ethiopië. Hij was in Ethiopië eerder bij verstek ter dood veroordeeld. Later kreeg hij ook nog een levenslange gevangenisstraf, meldt het Nederlandse Openbaar Ministerie. De man zou zich eind jaren zeventig schuldig hebben gemaakt aan opsluiting, marteling en moord op mogelijke tegenstanders van het toenmalige communistische Derg-regime. De man woont al jaren in Nederland en heeft ook al enige tijd de Nederlandse nationaliteit. In de jaren negentig werd door Vrij Nederland en internationale media al geschreven over de mogelijke betrokkenheid van de man bij misdaden tegen Ethiopiërs. Volgens het OM is in 2012 een onderzoek ingesteld naar de man. Het Team Internationale Misdrijven houdt zich met de zaak bezig. Het is niet duidelijk waarom de verdachte nu pas is aangehouden. Hij komt vermoedelijk binnen drie maanden voor de rechter. De politie heeft in het strafrechtelijk onderzoek een aantal Ethiopiërs gehoord die in het buitenland wonen. Ze hebben verklaard dat de 61-jarige man de misdaden heeft gepleegd in de provincie Gojjam, als vertegenwoordiger van het militaire regime. In 1974 werd in Ethiopië keizer Haile Selassie afgezet door een groep militairen. Na een interne strijd greep kolonel Mengistu de macht. Mengistu voerde een schrikbewind als president van de Democratische Volksrepubliek Ethiopië. De door het regime uitgeoefende 'rode terreur' ging gepaard met massale arrestaties, martelingen en moord. Duizenden mensen werden gedood. Op bevel van de nu aangehouden verdachte zouden in 1978 tientallen gevangenen zijn vermoord. Hun lichamen werden gedumpt in een massagraf.",Binnenland,https://nos.nl/artikel/2063439-man-aangehouden-voor-oorlogsmisdaden-in-ethiopie.html
156861,2017-06-30 14:22:00,FC Utrecht-speler Leeuwin door scooterdief aangereden bij stadion,"Bij het trainingscomplex van FC Utrecht is speler Ramon Leeuwin aangereden door een 19-jarige man op een gestolen scooter. De scooterdief was op de vlucht voor een agent. De man reed met zijn scooter het trainingscomplex naast stadion Galgenwaard op. Op het voetgangerspad draaide hij zijn scooter. Daar stak op dat moment Leeuwin over, die door de scooterrijder werd aangereden, zegt de politie. De speler is gewond geraakt en met de ambulance naar het UMC gebracht. Leeuwin bleek een zware hersenschudding, kneuzingen en wat schaafwonden overgehouden te hebben aan het scooterongeluk, meldt RTV Utrecht. Hij is eind van de middag ontslagen uit het ziekenhuis. De verdediger mist sowieso het trainingskamp van FC Utrecht dat morgen van start gaat in Oostenrijk. De scooterrijder ging onderuit en vluchtte te voet verder. Enkele Utrecht-spelers ontfermden zich over hun teamgenoot, anderen gingen achter de scooterrijder aan. Na een korte achtervolging kon de man buiten door spelers en supporters van Utrecht worden staande gehouden, meldt de club. De scooterrijder is door de politie meegenomen voor verhoor. ",Regionaal nieuws,https://nos.nl/artikel/2180742-fc-utrecht-speler-leeuwin-door-scooterdief-aangereden-bij-stadion.html
216630,2020-10-18 19:43:00,Egyptische satiricus na twee jaar op vrije voeten,"Egypte heeft de satirische blogger Shadi Aboe Zaid na twee jaar vrijgelaten. In 2018 werd de toen 27-jarige Egyptenaar opgepakt voor het verspreiden van valse informatie en lidmaatschap van een terreurgroep. Mensenrechtenorganisaties en naasten van de man hebben die aanklacht verworpen. De afgelopen jaren zijn honderden activisten, journalisten en bloggers opgepakt en veroordeeld vanwege dezelfde beschuldigingen. Sinds het aantreden van president Sisi, na een staatsgreep in 2013, is het aantal politieke gevangenen flink gestegen, zeggen ngo's als Amnesty International en Human Rights Watch. Shadi Aboe Zaid begon in 2015 een satirisch programma op YouTube en Facebook, waarin hij aandacht besteedde aan vooroordelen in de maatschappij, seksuele intimidatie en religieuze kwesties. Hij kwam in opspraak toen hij vanwege het vijfjarig jubileum van de Arabische Lente opgeblazen condooms aan politieagenten gaf. De komiek zat vast zonder duidelijkheid over een proces, zegt zijn advocaat. Omdat zijn voorarrest van twee jaar is verlopen, oordeelde een rechtbank deze maand dat Aboe Zaid vrijgelaten diende te worden. Volgens zijn advocaat is hij gisteren vrijgelaten en herenigd met zijn familie.",Buitenland,https://nos.nl/artikel/2352894-egyptische-satiricus-na-twee-jaar-op-vrije-voeten.html
254222,2023-07-03 13:22:15,"Energietoeslag ook dit jaar 1300 euro, deel studenten krijgt 400 euro","De energietoeslag komt ook in 2023 uit op maximaal 1300 euro voor huishoudens met een inkomen op of net boven het sociaal minimum. Uitwonende studenten met een aanvullende beurs krijgen dit jaar 400 euro. Dat staat in het wetsvoorstel Energietoeslag 2023 van minister Carola Schouten voor Armoedebeleid. ""De energierekening is lager dan vorig jaar, maar nog steeds een stuk hoger dan eerst"", zegt Schouten. Zij is blij dat de gemeenten ook voor dit jaar het verdelen van de energietoeslag willen uitvoeren. Sommige gemeenten hebben naast de 1300 euro vorig jaar, alvast voor dit jaar een energietoeslag verleend van 500 euro. Voor de mensen die dit bedrag al hebben ontvangen geldt dat zij er maximaal 800 euro bij krijgen, tot een totaal van 1300 euro voor 2023. Voor de specifieke groep studenten wordt de regeling uitgevoerd door de Dienst Uitvoering Onderwijs (DUO). Het gaat om een gift. Het kabinet zegt hiermee gehoor te geven aan enkele rechterlijke uitspraken over het recht van studenten op energietoeslag en het advies van de Raad van State. Studenten konden bij gemeenten aankloppen voor de 'gewone' energietoeslag, maar bleken door de eisen die werden gesteld vaak buiten de boot te vallen. De energietoeslag staat los van het energieplafond dat voor iedereen geldt. Uitwonende studenten met een studentenkamer vallen daar ook onder, via de regeling voor appartementen en onzelfstandige wooneenheden.",Binnenland,https://nos.nl//artikel/2481284-energietoeslag-ook-dit-jaar-1300-euro-deel-studenten-krijgt-400-euro
195193,2019-06-17 22:19:00,Sotheby's is verkocht en verlaat de beurs,"Het internationaal vermaarde veilinghuis Sotheby's komt in particuliere handen. Het is gekocht door de Franse zakenman en kunstverzamelaar Patrick Drahi voor 3,7 miljard dollar (ruim 3,2 miljard euro). Drahi is de oprichter van het Franse telecom- en kabelconcern Altice Europe. De nieuwe eigenaar omschrijft zichzelf als ""klant en bewonderaar"" van het veilinghuis. Met de overname verdwijnt Sotheby's na 31 jaar van de beurs in New York. Daar was het de oudste genoteerde onderneming. Sotheby's werd in 1744 opgericht in Londen. Kenners wijzen erop dat Sotheby's nu het van de beurs verdwijnt de handen vrij heeft voor belangrijke beleidswijzigingen. Het krijgt nu evenveel vrijheid als zijn belangrijkste concurrent, het eveneens internationaal vermaarde veilinghuis Christie's. Dat is ook in particuliere handen, en ook van een Fransman: dat is François Pinault, een van de rijkste mensen ter wereld en ook eigenaar van grote modemerken als Yves Saint-Laurent, Gucci en Alexander McQueen.",Buitenland,https://nos.nl/artikel/2289472-sotheby-s-is-verkocht-en-verlaat-de-beurs.html
56380,2013-03-22 22:22:00,Cyprus neemt eerste horde,"Het parlement van Cyprus heeft ingestemd met een aantal noodmaatregelen die ervoor moeten zorgen dat het land in aanmerking komt voor Europese noodsteun. Zo komt er een herziening van de bankensector en wordt een 'solidariteitsfonds' opgericht. Daarin brengt onder meer de staat bezittingen onder die als onderpand dienen voor het aantrekken van leningen. Het parlement heeft ook ingestemd met een wet om geldtransacties aan banden te leggen in noodgevallen. Die wet moet voorkomen dat er een bankrun komt als de Cypriotische banken weer opengaan. Die zijn nog zeker tot en met maandag gesloten. Het parlement heeft nog niet over alle maatregelen gestemd die 5,8 miljard euro moeten opleveren. Dat bedrag moet Cyprus zelf bijdragen van Brussel om in aanmerking te komen voor Europese noodsteun. Over het lot van spaarders, waarover de afgelopen week ophef ontstond, is nog geen volledige duidelijkheid. Wel is afgesproken dat mensen die meer dan een ton op de noodlijdende Laiki Bank hebben staan, een groot deel van hun geld kwijt zijn. De bank wordt gesplitst in een 'goed' en een 'slecht' deel. Rekeninghouders met meer dan een ton op de bank, komen in de 'slechte' bank terecht. Het gaat om zo'n 18.000 spaarders. Over spaarders van andere banken is nog geen beslissing genomen. Waarschijnlijk stemt het parlement daar pas over als de plannen zijn besproken met de Europese ministers van Financiën. Zondag staat een topoverleg van de ministers van de eurogroep op het programma. Ze bespreken dan of de Cypriotische plannen voldoen aan hun eisen om 10 miljard euro aan noodleningen te verschaffen.",Buitenland,https://nos.nl/artikel/487679-cyprus-neemt-eerste-horde.html
36765,2012-05-01 16:27:00,Moordenaars juwelier in beeld,"De politie van Den Haag weet wie de daders zijn van de moord op juwelier Ruud Stratmann, maar ze zijn nog niet opgepakt. Het zijn twee mannen van 19 uit Den Haag, Sandro Grigolia en Ziya Borukcu. De politie denkt dat ze mogelijk naar België zijn gevlucht. De Belgische politie heeft een opsporingsbericht verspreid. De Haagse juwelier van 47 werd vorige week overvallen door twee mannen. Na een worsteling schoten ze hem neer. Agenten vonden de juwelier zwaargewond in zijn winkel aan de Beeklaan. Hij overleed een paar uur later in het ziekenhuis. Op videobeelden die de politie afgelopen vrijdag al vrijgaf zijn de daders duidelijk te zien. Tientallen mensen hebben gebeld met de politie omdat ze de daders herkenden. Zondag viel de politie een huis in Zoetermeer binnen en later was er ook een inval in Den Haag. De twee invallen hadden te maken met het onderzoek naar de roofmoord. ",Binnenland,https://nos.nl/artikel/368455-moordenaars-juwelier-in-beeld.html
47454,2012-11-07 11:38:00,Wiet legaal in twee staten VS,"De kiezers in de staten Washington en Colorado hebben in een referendum legalisering van wiet goedgekeurd. Hoewel marihuana in sommige staten al als medicijn gebruikt mag worden gebruikt, is het voor het eerst dat ergens in de VS recreatief gebruik wordt toegestaan. In de staat Oregon stond een zelfde wetsvoorstel op het stembiljet. Daar werd het met een aanzienlijke meerderheid afgekeurd. Wat de legalisering in de praktijk gaat betekenen, is nog onduidelijk omdat het drugsgebruik op federaal niveau verboden blijft. Daardoor is er onduidelijkheid of gebruikers toch worden vervolgd. ""Het wordt een complex proces"", waarschuwde gouverneur John Hickenlooper van Colorado. ""Ik zou nog niet meteen de snacks pakken."" De legalisering houdt in dat Amerikanen van 21 jaar en ouder 28 gram marihuana mogen bezitten. Hoewel blowen volgens de wet in Colorado straks legaal is, mag de drug niet in het openbaar worden gebruikt. In deze staat mogen particulieren in een afschermde omgeving zes marihuanaplanten laten groeien. In Washington, in het noordwesten van de VS, moeten telers, verwerkers en winkels een licentie hebben om de wiet te produceren en te verhandelen. Ook worden regels voorbereid voor bloedonderzoek om rijden onder invloed te voorkomen. Beide staten zullen belasting heffen op wietgebruik. Naar verwachting levert dat honderden miljoenen dollars op. Inwoners van Washington en Colorado moeten voorlopig nog even wachten tot ze legaal kunnen blowen, eerst moet de overheid in beide staten de wet aanpassen. Volgens voorstanders zal er door legalisering minder drugscriminaliteit zijn. Ze wijzen erop dat 40 jaar 'oorlog tegen drugs' niet geleid heeft tot minder wietgebruik. Politici lopen in de drugswetgeving achter de praktijk aan, zegt Ethan Nadelmann van de Drug Policy Allinance in Washington, een beweging die strijdt voor hervormingen van het gebruik van verdovende middelen. ""Dat de staat Washington hierover een referendum heeft uitgeschreven, toont aan dat de politiek dit inziet."" In Massachusetts hebben de kiezers zich uitgesproken voor het gebruik van marihuana voor medische doelen. Massaschusetts is de zeventiende staat waar dit wordt toegestaan.",Buitenland,https://nos.nl/artikel/437718-wiet-legaal-in-twee-staten-vs.html
247858,2023-01-12 06:34:52,Wekdienst 12/1: Hoger beroep over nareizigers • NASA over klimaatontwikkelingen,"Goedemorgen! De Raad van State behandelt het hoger beroep over nareizigers en de Amerikaanse ruimtevaartorganisatie NASA publiceert over de belangrijkste klimaatontwikkelingen van afgelopen jaar. Eerst het weer: er is veel bewolking, en in de zuidelijke helft regent het een groot deel van de dag. In met name het noorden van het land is het wat vaker droog. Er staat een stevige zuidwestenwind, vanmorgen zijn er aan de kust ook zware tot zeer zware windstoten. Ga je de weg op? Hier vind je het overzicht van de werkzaamheden. Check hier de dienstregeling voor het spoor. Medewerkers van de Amerikaanse president Biden hebben opnieuw geheime documenten gevonden uit de tijd dat Biden vicepresident (2009-2017) was, melden Amerikaanse media op basis van bronnen. Hoeveel documenten zijn gevonden, is niet bekend. Wel is duidelijk dat het niet om dezelfde locatie gaat als waar eerder stukken werden gevonden. Deze week werd bekend dat enkele maanden geleden ongeveer tien geheime documenten zijn gevonden in een privékantoor van Biden bij een denktank in Washington. De vondst werd gedaan voor de start van de tussentijdse verkiezingen van vorig jaar. Biden gebruikte het kantoor af en toe tussen 2017 en het begin van de presidentscampagne in 2020. De stukken werden gevonden door advocaten die het kantoor opruimden. De tewaterlating van de roeireddingsboot op Terschelling is opgenomen in de lijst met immaterieel erfgoed in Nederland. Dat is op verzoek van Stichting Museumreddingsboot Terschelling, schrijft Omrop Fryslân. De traditie ging bijna verloren, maar dankzij donaties en vrijwilligers wordt op Terschelling sinds 2012 vier keer per jaar een roeireddingsboot door paarden en roeiers over de duinen getrokken en via het strand in zee gelaten. Maximaal tien paarden, tien roeiers en een schipper zijn nodig om de reddingsboot Secretaris Schumacher in zee te trekken. Zo ziet het eruit: Fijne donderdag!",Binnenland,https://nos.nl//artikel/2459536-wekdienst-12-1-hoger-beroep-over-nareizigers-nasa-over-klimaatontwikkelingen
5308,2010-05-21 08:02:00,Hoofd inlichtingen VS ruimt veld,"De chef van de veiligheidsdiensten in de VS, Dennis Blair, stapt op. Onder druk van het Witte Huis heeft hij zijn ontslag aangeboden aan president Obama. ""Tot mijn grote spijt heb ik vandaag de president gezegd dat ik zal opstappen als chef van de veiligheidsdiensten"", liet admiraal Blair weten in een verklaring. Blair lag onder meer onder vuur na de mislukte aanslag op een vliegtuig in Detroit op Eerste Kerstdag. Hoewel er aanwijzingen waren dat de Nigeriaan Umar Farouk Abdulmutallab een aanslag wilde plegen, werd hij niet gestopt omdat inlichtingendiensten langs elkaar heen werkten. De post van Hoofd Nationale Inlichtingendiensten was juist bedoeld om informatie te stroomlijnen en de zestien verschillende veiligheidsdiensten van de VS, zoals de CIA en de NSA, beter te laten samenwerken. De functie werd opgericht na de aanslagen van 11 september 2001. In het onderzoek naar Abdulmutallab praatte Blair bovendien een paar keer zijn mond voorbij, bijvoorbeeld door in het Congres te verklaren dat de verdachte meewerkte, terwijl zijn ondervragers dat nog geheim wilden houden in het belang van het onderzoek. Ook een openlijke machtsstrijd tussen Blair en CIA-baas Panetta deed de positie van Blair geen goed. Blair had aangegeven op elke ambassade een eigen contactpersoon te willen, terwijl er van oudsher vertrouwd werd op CIA-mensen. President Obama refereerde niet aan de problemen die Blair de afgelopen zestien maanden had meegemaakt. Hij roemde slechts de veiligheidsdiensten en zei dat Blair die ""patriotisch"" geleid had. Het vertrek van Blair is de eerste grote personele crisis voor Obama. Verwacht wordt dat hij de post niet lang onbemand zal willen laten. Volgens ingewijden waren er daarom al gesprekken aan de gang over een opvolger nog voor vertrek bekendgemaakt was.",Buitenland,https://nos.nl/artikel/158772-hoofd-inlichtingen-vs-ruimt-veld.html
123850,2016-02-14 11:40:00,Complete Britse band omgekomen bij auto-ongeluk,"Bij een auto-ongeluk in Zweden zijn vijf Britten om het leven gekomen. Het gaat om de vier leden van de band Viola Beach en hun manager. De auto waar de band in zat zou van een openstaande brug zijn gereden en 25 meter naar beneden een kanaal bij Stockholm in zijn gestort. Volgens een getuige reed de auto hard op de slagbomen af, terwijl de rest van het verkeer stilstond. De band was veelbelovend en werkte samen met de producer van onder meer Mumford & Sons. Ze waren door de BBC uitgenodigd om op het grote en prestigieuze SXSW-festival in Texas te spelen. De mannen van tussen de 19 en 33 jaar waren in Zweden voor een optreden op een festival in Norrköping. Op sociale media stromen de reacties binnen.",Buitenland,https://nos.nl/artikel/2086863-complete-britse-band-omgekomen-bij-auto-ongeluk.html
106588,2015-06-05 13:02:00,Zes keer zo veel vluchtelingen komen Griekenland binnen,"In Griekenland zijn de eerste vijf maanden van dit jaar zes keer zo veel vluchtelingen binnengekomen als in dezelfde periode vorig jaar. Gemiddeld kwamen er elke dag 600 vluchtelingen aan land. De vluchtelingenorganisatie van de VN, de UNHCR, vreest dat de toestroom de komende tijd aanhoudt. ""We houden er zelfs rekening mee dat het aantal nog sterker stijgt"", zegt een woordvoerder van de UNHCR. Griekenland kan de toestroom niet aan, onder meer doordat het geen geld heeft voor de opvang van de vluchtelingen. Het land luidde vorige week de noodklok, omdat op een dag 750 vluchtelingen naar het eiland Lesbos kwamen. ",Buitenland,https://nos.nl/artikel/2039666-zes-keer-zo-veel-vluchtelingen-komen-griekenland-binnen.html
226533,2021-05-31 08:03:00,Dronten pakt 'studentikoze hobby' verkeersbordendiefstal aan,"Inwoners van Dronten die thuis verkeersborden, wegwijzers, straatnaamborden of andere spullen hebben die van de gemeente zijn, kunnen die straffeloos inleveren. Er zouden in de loop van de jaren nogal veel borden zijn meegenomen, met name door studenten. De gemeente hoopt ze met de actie terug te krijgen. ""Het is een beetje een kwajongensstreek: verkeersborden weghalen en meenemen na een avond in de kroeg. Ze worden gezien als een soort trofeeën"", zegt Bart Achtereekte, voorzitter van studentenvereniging USRA, tegen Omroep Flevoland. De actie is opgezet door de gemeente, in samenwerking met de Aeres Hogeschool en de studentenverenigingen. Het meenemen van verkeersborden door studenten gebeurt op veel plekken in het land en is ook niet iets van de laatste tijd. Nu is in Dronten toch besloten dat er iets moet veranderen. Achtereekte: ""In gesprekken die we hadden met de gemeente werd benoemd dat er de laatste tijd wat meer borden waren ontvreemd. De gemeente maakt zich daar zorgen over, begrijpelijk."" De gemeente baalt onder meer van de diefstallen omdat de borden vrij kostbaar zijn. Volgens een woordvoerder kost een bord, inclusief het plaatsen, een paar honderd euro. ""Het is een leuk studentikoos iets, maar het kost de gemeente erg veel geld."" Achtereekte heeft het idee dat vooral straatnaamborden populair zijn. ""Omdat de naam van het studentenhuis door studenten vaak wordt vernoemd naar de straat."" Door controles op brandveiligheid in studentenkamers kwam de gemeente erachter dat veel studenten verkeersborden thuis hebben. Hoeveel borden er door de jaren heen zijn gestolen, weet de gemeente niet. ""Na deze actie kunnen we gaan handhaven. Als we dan nog steeds borden aantreffen, kunnen we zeggen: je hebt de gelegenheid gehad om ze in te leveren en ze hangen hier nog. Dan gaan we kijken of er sprake is van een strafbaar feit en of we aangifte kunnen doen"", zegt burgemeester Gebben. Achtereekte moet bekennen dat ook bij hem in huis een bord staat. ""Een bushaltebord. Maar dat staat eigenlijk gigantisch in de weg. Ik ga het ook maar inleveren. Is een goed voorbeeld."" Inleveren van de borden kan woensdag en volgende week dinsdag, op verschillende plekken.",Regionaal nieuws,https://nos.nl/artikel/2382978-dronten-pakt-studentikoze-hobby-verkeersbordendiefstal-aan
154659,2017-05-26 15:45:00,Kunstschilder Herman Gordijn overleden,"Schilder, tekenaar en graficus Herman Gordijn is gisteren op 85-jarige leeftijd overleden, een maand voordat in museum MORE in Gorssel een grote overzichtstentoonstelling van hem wordt geopend. Gordijn is bij het grote publiek vooral bekend geworden door zijn monumentale portretten, waaronder die van de acteurs Charlotte Köhler en Ton Lutz. Zijn bekendste doek is waarschijnlijk het staatsieportret van koningin Beatrix uit 1982. De koningin was toen twee jaar aan de macht. De Hagenaar Gordijn werd opgeleid aan de Koninklijke Academie daar. In 1957 had hij al zijn eerste tentoonstelling, voornamelijk met tekeningen. Gordijn verhuist naar Amsterdam en ontwerpt een aantal etalages voor De Bijenkorf. Met name de kamerschermen die hij daarvoor schildert krijgen grote bekendheid. Vrijwel alle toneelgezelschappen vragen hem daarna om decors en kostuums te ontwerpen. In diezelfde tijd werkt hij aan zijn eigen vrije werk, dat aanvankelijk veel heftige reacties teweegbrengt vanwege de onconventionele voorstellingen. Zijn portretten maken daarentegen veel indruk. De kunstenaarsloopbaan van Herman Gordijn omvat ruim zestig jaar. Hij is tot op hoge leeftijd actief en ontwikkelt nog een eigen tekentechniek op de iPad en drukt daar in 2016 een reeks prenten mee af. Gordijn is een aantal malen geëerd voor zijn werk. Al in 1966 ontvangt hij de Premio Fiorentino voor zijn grafische werk. In 2004 krijgt hij uit handen van de burgemeester van Amsterdam een koninklijke onderscheiding, Ridder in de Orde van de Nederlandse Leeuw. ",Binnenland,https://nos.nl/artikel/2175091-kunstschilder-herman-gordijn-overleden.html
142536,2016-11-14 09:56:00,Organisator woest over het afzeggen van Maradona,"Het had zo'n mooie dag moeten worden: de legendarische voetballer Diego Maradona zou gisteren naar Heksenberg in Limburg komen om een balletje te trappen voor het goede doel. Maar: hij kwam niet. De organisator van het evenement is woedend en overweegt juridische stappen, schrijft 1Limburg. Maradona zou meedoen aan een wedstrijdje penaltyschieten en een wederopvoering van Argentinië-België, in de halve finale van het WK ́86. De opbrengst van het evenement zou naar een documentairemaker gaan die bezig is met een film over Fernando Ricksen, die aan de spierziekte ALS lijdt. ""Dit is vreselijk voor Fernando"", zegt de organisator tegen de regionale omroep. De voetballer met 'de hand van God' heeft op Facebook zijn excuses aangeboden en schrijft dat het allemaal de schuld van de organisatie is. De ex-prof wist namelijk nog niet hoe zijn verblijf en de activiteiten precies geregeld waren.",Regionaal nieuws,https://nos.nl/artikel/2143046-organisator-woest-over-het-afzeggen-van-maradona.html
193644,2019-05-16 17:08:00,#YouKnowMe: vrouwen staan op tegen strenge abortuswet,"De tweet hierboven is van Busy Philipps, een Amerikaanse actrice en talkshowhost. Vorige week vertelde ze in haar programma dat ze op haar 15e een abortus heeft gehad. ""Voor al die mensen die nu kijken en denken: ik ken niemand die ooit een abortus zou plegen, nu ken je mij."" Oftewel, #YouKnowMe. Philipps vertelde haar verhaal naar aanleiding van de strengste abortuswet ooit, die deze week is aangenomen in de Amerikaanse staat Alabama. Philipps vertelt in The New York Times hoe taboedoorbrekend het is dat vrouwen er voor uitkomen dat ze dit hebben meegemaakt. ""De mensen die tegen abortus zijn, schreeuwen dat van de daken. Wij moeten net zo luid zijn, met onze waarheid. Het maakt niet uit waarom, wanneer of hoe oud je bent."" De tweet, en daarmee de hashtag, gaat inmiddels viral. Duizenden andere vrouwen delen op social media dat zij een abortus hebben gehad. Ook actrices zoals Jameela Jamil en Milla Jovovich hebben deze week hun verhaal voor het eerst gedeeld. Vorige week deed actrice Alyssa Milano op Twitter een oproep aan vrouwen om geen seks te hebben ""totdat we onze lichaamsautonomie terug hebben"". Ook in Nederland wordt meegepraat in deze discussie. Hoewel abortus in Nederland volgens de wet toegestaan is, is er wel degelijk een taboe, vertelt schrijver en feministe Naomí Combrink: ""Het zwaarste aan de hele abortus was voor mij het taboe en het maatschappelijk oordeel. Mensen zijn heel verbaasd als ik het deel, het wordt heel dramatisch opgevat."" Combrink vertelt dat ze lange tijd het gevoel had dat ze het stiekem moest doen en het geheim moest houden. ""Je hebt het gevoel dat je iets fout doet. Als niemand erover praat, blijft het iets 'geheims'. Daar moeten we vanaf."" Volgens Combrink is de hashtag een goed idee, net als de hashtag #MeToo dat was. ""Maar wat je nu in Amerika ziet, is dat veel vrouwen hun verhaal delen, maar vervolgens ook gaan rechtvaardigen. Ze leggen dus uit waarom ze een abortus hebben gehad. Dat hoeft niet. Het is genoeg om te vertellen dat je een abortus hebt gehad, klaar. Het maakt niet uit waarom of wanneer."" Maar bij de hashtag #MeToo werden toch ook veel persoonlijke verhalen gedeeld? ""Klopt"", zegt Combrink, ""dat gaf goed inzicht in hoeveel verschillende vormen van seksueel overschrijdend gedrag er zijn. Dat zorgde er weer voor dat veel vrouwen zich erin herkenden. Uiteindelijk gaat het allebei om het recht op zelfbeschikking. Dat jij kan zeggen: ik wil geen kind. En dat is genoeg."" Philipps hoopt dat deze hashtag een keerpunt is. ""Ik hoop dat we niet nog verder terug de tijd in gaan, en dat deze wet de laatste strohalm is waar de oude witte mannen zich aan vast grijpen om hun macht te behouden. Het moet misschien eerst slechter worden voor het beter kan worden, maar het is 'pretty bad' op dit moment."" Volgens Combrink leeft de hashtag in Nederland niet op dezelfde manier als in de VS. ""Hoewel we ook hier een toename in anti-abortus demonstraties zien, is de druk hier nog niet zo hoog. Maar als zo'n anti-abortuswet in Nederland concreet zou worden, dan denk ik wel dat vrouwen massaal opstaan."" Of de hashtag net zo viral zal gaan als #MeToo, is lastig te zeggen. Er zijn nog niet veel vrouwen in Nederland die de hashtag delen. ""Als iets een taboe is, is het vaak eng om je uit te spreken. #MeToo was al een volle maand aan de gang, voor het in Nederland los ging. Het kan hier dus nog wel even duren."" Maar, zegt Combrink, het kan het ook bij een kleine bubbel blijven. ""Bijna elke vrouw heeft wel een vorm van seksueel overschrijdend gedrag meegemaakt die bij #MeToo past. Dat is bij abortus toch een stuk minder."" De anti-abortuswet van Alabama is de strengste van het land. Een arts kan levenslang gevangenisstraf krijgen als een abortus wordt uitgevoerd. Er wordt geen uitzondering gemaakt voor een abortus na incest of verkrachting. De gouverneur heeft de wet inmiddels getekend, waardoor die over zes maanden van kracht wordt. Dit jaar zijn er al in meer dan tien Amerikaanse staten strengere abortuswetten aangenomen. In vier gevallen heeft de gouverneur ook een handtekening gezet onder de wet.",Buitenland,https://nos.nl/artikel/2284968-youknowme-vrouwen-staan-op-tegen-strenge-abortuswet.html
102040,2015-03-31 18:25:00,In beeld: stormachtig weer in Nederland,"Stormachtige wind en soms zeer zware windstoten leveren vandaag allerlei problemen op. Vooral vrachtwagens hebben last van de harde wind: ze waaien om of hun afdekzeilen laten los. Dat leidt tot afgesloten wegen en files. Ook het trein-, vlieg- en scheepvaartverkeer ontkomen niet aan de harde wind. Een overzicht in foto's:",Binnenland,https://nos.nl/artikel/2027897-in-beeld-stormachtig-weer-in-nederland.html
11648,2010-11-11 16:15:00,Hardere aanpak scooteroverlast,"De Tweede Kamer wil dat de overlast door scooters harder wordt aangepakt. Er gebeuren steeds meer ongelukken door met name jongeren die veel te hard en roekeloos op hun scooter rijden. De PvdA stelt voor gevaarlijke rijders na twee overtredingen hun rijbewijs af te nemen en de scooter te vernietigen. Verder wil de partij dat winkelgebieden minder toegankelijk worden gemaakt voor scooters. Ook zouden snorscooters niet langer op het fietspad mogen rijden. Ze zijn vaak opgevoerd en vormen daardoor een gevaar voor fietsers. De andere partijen steunen de aanpak van de PvdA. Ook minister Schultz van Haegen van Infrastructuur noemt de toenemende overlast door scooters een groot probleem. ""Het is heel belangrijk dat we rijksbreed maatregelen zoeken om dit aan te pakken"", zei de minister. Ze wil daarover overleggen met haar collega Opstelten van Veiligheid.",Politiek,https://nos.nl/artikel/197567-hardere-aanpak-scooteroverlast.html
34854,2012-03-29 18:00:00,IGZ sluit OK's Utrechtse kliniek,"Het Medisch Centrum Biltstraat in Utrecht moet per direct de operatiekamers sluiten. Volgens de Inspectie voor de Gezondheidszorg (IGZ) is de veiligheid van patiënten in het geding. Het centrum voldoet niet aan de regels op het gebied van hygiëne, infectiepreventie en medicatieveiligheid. Verschillende zorgaanbieders die in het centrum zijn gevestigd maken gebruik van de OK's. Er worden onder meer abortussen uitgevoerd en ingrepen zoals ooglidcorrecties, borstvergrotingen en liposucties. De IGZ constateerde al in maart 2011 tekortkomingen op de OK's. Gisteren bracht de inspectie een verrassingsbezoek aan het Medisch Centrum Biltstraat. Daaruit bleek dat de vorig jaar geconstateerde problemen op het gebied van hygiëne nog steeds niet waren opgelost. Ook hebben incidenten met patiënten - één iemand ontdekte thuis een achtergebleven infuusnaald - niet geleid tot verbetering van de gang van zaken in de kliniek. In de steriele opslag vond de inspectie materialen van verschillende datum in één bak, ook werden verlopen materialen aangetroffen. De registratie van verdovingsmiddelen was niet in orde. En in de opiatenkast vond de inspecteur onder meer een doosje ampullen dat over de datum was. Voor het reinigen van instrumenten werd een niet in Nederland geregistreerd desinfecteringsmiddel gebruikt. De inspectie schrijft in haar verslag ook nog dat het Medisch Centrum Biltstraat bezig is met het verbouwen van de OK-afdeling. Volgens de IGZ is het niet duidelijk of degene die dat doet de benodigde technische kennis in huis heeft.",Binnenland,https://nos.nl/artikel/357004-igz-sluit-ok-s-utrechtse-kliniek.html
195758,2019-06-28 09:32:00,Duizenden fans vast op station Nijmegen na concert Muse,"De terugreis van veel bezoekers van het concert van Muse in Nijmegen verliep gisteravond onplezierig. Er reden tot diep in de nacht geen treinen tussen Arnhem en Utrecht vanwege een aanrijding. Veel concertgangers strandden daardoor in Nijmegen. Op het station van Nijmegen ontstond een chaos. Veel bezoekers van het concert klaagden over de drukte. Het was voor veel mensen niet duidelijk hoe ze thuis moesten komen, zo blijkt uit berichten op Twitter. Omroep Gelderland sprak vanochtend met concertganger Pim Olde Hampsink uit Almelo. Ook hij had na afloop de grootste moeite om thuis te komen. Om 06.15 uur was hij nog stééds niet thuis. ""Het was één grote chaos, duizenden concertgangers die niet weg konden. Ik verwacht dat er heel veel mensen niet thuis zijn gekomen vannacht. Wij zijn gewoon Nijmegen ingegaan en bij een cafeetje gaan zitten en we waren echt niet de enige."" Toen het café sloot is Pim met z'n vrienden maar op een bankje in de stad gaan zitten om te wachten op de eerste trein in de ochtend.",Regionaal nieuws,https://nos.nl/artikel/2291030-duizenden-fans-vast-op-station-nijmegen-na-concert-muse.html
248123,2023-01-19 13:20:22,Prijsplafond kost overheid in januari zo'n 900 miljoen,"Energiebedrijven hebben voor de maand januari zo'n 900 miljoen euro aan prijsplafond-voorschotten aangevraagd bij de overheid. Met dat geld kunnen de energiebedrijven de tarieven laag houden op 1,45 euro per kuub gas en 0,40 euro per kilowattuur elektriciteit, tot een bepaald gebruik. Op basis van de aanvragen concludeert de Rijksdienst voor Ondernemend Nederland dat zo'n 70 procent van de huishoudens in januari profiteert van het prijsplafond. De overige 30 procent bestaat uit verschillende groepen. Zo zijn er energieklanten die sowieso al lagere tarieven betalen dan het prijsplafond. Het kan dan gaan om mensen met dynamische tarieven. Bij hen veranderen de tarieven per dag of zelfs per uur. En die liggen in januari tot nu toe onder die van het prijsplafond. Ook kan het gaan om mensen met een blokaansluiting. De overheid is nog bezig met een aparte regeling voor hen. Het maandelijkse voorschot van de overheid wordt vastgesteld op basis van het geschatte jaargebruik gedeeld door 12. Het bedrag van 900 miljoen euro over januari zegt weinig over de verwachte kosten voor heel 2023. De maandelijkse kosten kunnen namelijk fors fluctueren op basis van hoe de tarieven zich ontwikkelen. De gasprijs op de Europese markt is de afgelopen weken gedaald. Veel energiebedrijven hebben hun huidige tarieven gebaseerd op de hogere gasprijs van de afgelopen maanden, want ze hebben toen ook alvast gas ingekocht voor die hogere prijs. Maar als de gasprijs laag blijft, is de verwachting dat steeds meer energiebedrijven hun tarieven zullen verlagen, mogelijk tot onder het prijsplafond. Gisteren maakte het eerste energiebedrijf bekend de variabele tarieven voor nieuwe klanten te verlagen tot onder die grens. Als die trend doorzet, gaat het prijsplafond de komende maanden de overheid dus minder kosten dan die 900 miljoen in januari. Want hoe kleiner het verschil tussen de markttarieven en de prijsplafondtarieven, hoe minder de overheid hoeft bij te lappen aan de energiebedrijven.",Economie,https://nos.nl//artikel/2460427-prijsplafond-kost-overheid-in-januari-zo-n-900-miljoen
247963,2023-01-14 20:34:17,Cameraploeg PowNed belaagd bij protest in Lützerath,"Bij het protest bij het Duitse bruinkooldorp Lützerath is aan het begin van de middag een cameraploeg van omroep PowNed belaagd door een groep activisten met een vlag van de extreem-linkse Antifa. Omroepvoorzitter Dominique Weesie zegt dat de omroep er aangifte van doet. Beelden ervan zijn onder meer gemaakt door een journalist van de Zwitserse krant Neue Zürcher Zeitung. Volgens omroepvoorzitter Weesie zijn de cameraman en de verslaggever ongedeerd, maar heeft de cameraman wel last van zijn hand. Ze hebben hun werk af kunnen maken en toch een reportage kunnen maken. Weesie zegt dat er ook schade aan de camera is. ""Het was niet specifiek tegen ons gericht, maar eigenlijk werden alle journalisten die daar aanwezig waren bekogeld met stenen"", zegt Weesie. ""Ik ben blij dat de mensen ongedeerd zijn. Ze zijn daar om verslag te doen en doen ook maar hun werk. Dat geldt ook voor de andere collega's. Het gaat nergens over."" Verslaggever Mark Baanders zegt op sociale media dat ze nazi's zijn genoemd omdat ze van de pers waren, en ook dat ze zijn geschopt en beledigd. De Duitse journalistenvereniging DJV zegt de belaging te veroordelen. ""Vrije nieuwsgaring vanuit Lützerath is nodig en moet gegarandeerd worden"", meldt de organisatie. ""Het aanvallen of hinderen van de pers is geen klein vergrijp."" Op het protest bij het bruinkooldorp Lützerath waren vandaag duizenden betogers afgekomen. Het verliep grotendeels vreedzaam. Wel kwam het later op de dag tot confrontaties tussen de politie en demonstranten. Daarbij werden onder meer een waterkanon, pepperspray en wapenstokken ingezet.",Binnenland,https://nos.nl//artikel/2459843-cameraploeg-powned-belaagd-bij-protest-in-lutzerath
168807,2018-01-27 13:08:00,"Aansprakelijkheidsactie Shell wekt woede, bedrijf spreekt beschuldiging tegen","Het bericht dat olieconcern Shell afstand heeft genomen van zijn aansprakelijkheid voor de schulden van de NAM leidt tot woede en vragen in de Tweede Kamer. Dagblad Trouw schreef vanochtend dat Shell, vlak na de rechterlijke uitspraak dat de NAM alle schade door de gaswinning moet vergoeden, een juridische maatregel heeft genomen waardoor Shell niet meer aansprakelijk zou zijn. In een reactie spreekt het concern tegen dat het onder schadevergoedingen uit wil komen. Het benadrukt dat de NAM financieel gezond is. De NAM is het bedrijf dat naar gas boort in Groningen en de aardbevings- en andere gevolgschade moet betalen. Shell en het olieconcern Exxon zijn ieder voor de helft aandeelhouder van de NAM. Het bericht in de krant leidde tot felle reacties uit de Tweede Kamer. PvdA-Kamerlid Nijboer is woedend op Shell. ""Dit is een bewuste en doortrapte actie van Shell. Jarenlang hebben ze achter de schermen gelobbyd voor meer gaswinning en nu trekken ze langzaam hun handen ervan af."" Nijboer wil van minister Wiebes weten of de schaderekening van de Groningers, die in de miljarden euro's loopt, nog wel betaald zal worden door Shell en Exxon. De NAM heeft maar een half miljard in kas. Ook CDA-Kamerlid Mulder is ""witheet van woede"". Ze wil van de minister weten of hij op de hoogte was van deze juridische actie en wat die voor consequenties heeft. Ook D66 vindt dat niets de situatie kan veranderen dat Shell en Exxon als aandeelhouders van de NAM voor alle schadevergoedingen opdraaien. ""Elke Groninger moet zijn schade vergoed krijgen"", zegt Kamerlid Jetten. Het ministerie van Economische Zaken laat aan de NOS weten dat de NAM als vergunninghouder aansprakelijk is voor de mijnbouwschade, ook nadat de gaswinningsvergunning is beëindigd. ""Minister Wiebes heeft gezegd dat hij op dit moment in gesprek is met Shell en ExxonMobil, de aandeelhouders van NAM, over aanpassingen in het Gasgebouw. In deze gesprekken zal hij aan de orde stellen dat ook voor de langere termijn NAM voldoende middelen beschikbaar dient te houden om toekomstige schade te vergoeden"", zegt een woordvoerder. ""NAM is financieel gezond en is in staat aan al haar verplichtingen te voldoen"", zegt Shell Nederland in een reactie op alle commotie op Twitter. Shell spreekt tegen dat de juridische handeling tot doel had onder de schadevergoedingen uit te komen. Het bedrijf zegt zich in te zetten ""om NAM ook op termijn financieel gezond te houden"". De NAM zelf geeft in een verklaring aan dat de maatregel van Shell geen negatieve gevolgen heeft voor bewoners die schade lijden door aardbevingen. Het bedrijf stelt dat het genoeg buffers en positieve kasstromen heeft om aan zijn verplichtingen te blijven voldoen. ",Politiek,https://nos.nl/artikel/2213999-aansprakelijkheidsactie-shell-wekt-woede-bedrijf-spreekt-beschuldiging-tegen.html
168371,2018-01-19 17:00:00,Aangepaste studie-eisen voor topsporters,"Hogescholen en universiteiten mogen zich vanaf volgend studiejaar soepeler opstellen tegenover topsporters. Nu moeten zij in hun eerste jaar, net als andere studenten, voldoende punten halen om door te gaan met hun studie. Als studenten niet aan de eisen voldoen, krijgen zij nu nog een bindend studieadvies. Dat komt erop neer dat zij met hun opleiding moeten stoppen. Dat geldt tot nu toe ook voor topsporters, hoewel het voor hen vanwege hun sportactiviteiten heel lastig kan zijn om het gewone lesprogramma te volgen. Het kabinet heeft nu besloten dat er met ingang van het komende studiejaar een aangepast studieadvies kan worden gegeven. Dat besluit moet nog wel door de Tweede en Eerste Kamer worden aangenomen. Minister Van Engelshoven zegt graag te helpen om de huidige regels soepeler te maken. ""Als onderwijsminister vind ik studeren uiteraard al topsport. ""Een studie combineren met een topsportcarrière is natuurlijk helemaal een prestatie.""",Politiek,https://nos.nl/artikel/2212729-aangepaste-studie-eisen-voor-topsporters.html
46613,2012-10-24 14:33:00,40.000 vluchtelingen uit Bani Walid,"Zo'n 40.000 inwoners zijn het geweld in de Libische stad Bani Walid ontvlucht. Sinds een week zijn daar hevige gevechten aan de gang tussen aanhangers van de vorig jaar gedode kolonel Kadhafi en militanten die de nieuwe regering steunen. Tientallen mensen zijn omgekomen door het geweld. Ook zijn er honderden gewonden. Er zouden grote tekorten aan schoon water en voedsel zijn. Ook lag het ziekenhuis in de stad lange tijd onder vuur. Bani Walid was een van de laatste bolwerken van de Libische leider Kadhafi. De stad wordt gezien als een vrijplaats voor veel overgebleven sympathisanten van zijn regime. Milities uit de nabijgelegen stad Misrata, die zijn verbonden aan het Libische ministerie van Defensie, voeren een militaire campagne tegen hen. Volgens een woordvoerder van het leger hebben militairen de belangrijkste gebouwen in Bani Walid weer in handen. Er zouden meerdere aanhangers van Kadhafi gevangen zijn genomen. Zondag gingen in de hoofdstad Tripoli honderden de mensen de straat op om te protesteren tegen het geweld in Bani Walid. Voor het parlementsgebouw eisten ze dat de regering een einde maakt aan de gevechten. ",Buitenland,https://nos.nl/artikel/432799-40-000-vluchtelingen-uit-bani-walid.html
159970,2017-08-24 12:05:00,'Tip terreurdreiging Rotterdam lijkt direct lijntje te zijn met Spanje',"De tip over de terreurdreiging bij de Maassilo in Rotterdam kwam waarschijnlijk binnen via persoonlijke contacten tussen de Spaanse en Nederlandse politie. Terrorisme-expert Bibi van Ginkel van instituut Clingendael denkt dat het gaat om een direct lijntje tussen de Guardia Civil en het korps in Rotterdam. ""Wat opviel is dat meteen actie werd ondernomen."" Gistermiddag kreeg de politie in Rotterdam een tip binnen van collega's uit Spanje. Zij waarschuwden voor een mogelijke ""aanslag met geweld"" op een concert van de band Allah-Las in de Maassilo, diezelfde avond. De dreiging was zo serieus, dat het concert werd afgelast. De omgeving rond de Maassilo werd afgezet door politie. Het ging om concrete informatie over een aanslag, zegt politiechef Paauw van Rotterdam. ""In deze onrustige tijd schalen we dan op."" Op basis van de informatie uit Spanje werd ook een man van 22 opgepakt in Noord-Brabant. Persbureau Reuters meldt dat de informatie naar boven kwam in een langlopend onderzoek van de Guardia Civil, een van de politiediensten in Spanje. De Spaanse politie heeft eerder samengewerkt met Nederlandse collega's, ook op het gebied van jihadisme. Van Ginkel: ""Mogelijk hadden politiemensen uit de twee landen nog een mobiel nummer van elkaar. Dat speelt vaak een belangrijke rol bij dit soort zaken. Belangrijker dan je soms zou denken."" Naast het contact tussen onderlinge collega's, delen diensten ook veel informatie via internationale systemen. De tip die gisteren binnenkwam, had volgens Spaanse media niets te maken met het onderzoek naar de aanslagen in Catalonië. Maar ook in die zaak speelde Europese samenwerking een rol. Onlangs kwam naar buiten dat de Belgische autoriteiten contact hadden met hun Spaanse collega's over de imam die wordt gezien als het brein achter de aanslagen. De man, Abdelbaki Es Satty, woonde vorig jaar enkele maanden in Vilvoorde, een voorstad van Brussel die bekendstaat als broedplaats van jihadisme. Na een signaal van het bestuur van een Belgische moskee, waarschuwden de Belgische veiligheidsdiensten hun Spaanse collega's. Uit een kort onderzoek naar de man kwam niets naar boven over banden met terroristen. De imam verdween weer onder de radar, en dook later op bij de moskee in het Catalaanse plaatsje Ripoll. Daar zou hij de terreurcel oprichten die achter de aanslagen in Barcelona en Cambrils zat. Andere leden van de terreurcel zouden vlak voor de aanslagen naar Frankrijk zijn gereisd, waar ze een fotocamera kochten in Parijs. Volgens de Franse aanklager Francois Molins was dat waarschijnlijk niet het enige wat ze daar deden. ""Niemand gelooft dat ze hier alleen een camera kochten"", zei hij tegen Franse media. Dat tips over verdachte personen niet altijd worden opgevolgd, kan ook te maken hebben met een gebrek aan mankracht, tijd en middelen. Net als andere veiligheids- en inlichtingendiensten in Europa hebben ook de Spaanse autoriteiten te maken met een overweldigend aantal van dit soort zaken, zegt een terrorisme-deskundige in The New York Times. Omdat gisteren in Rotterdam wel veel agenten werden ingezet, is het aannemelijk dat een Spaanse collega persoonlijk contact heeft opgenomen en heeft aangegeven hoe urgent zijn tip was. Van Ginkel: ""Dan belandt belangrijke informatie niet zo snel in de mailbox, zoals bijvoorbeeld wel gebeurde voor de aanslagen in Brussel."" Toen bleef een waarschuwing van Turkije over de reis van een de latere daders naar Nederland onopgemerkt. De afgelopen jaren is de samenwerking tussen diensten in Europa belangrijker geworden, zegt Van Ginkel. ""Terrorisme laat zich niet vangen door grenzen. Nationale diensten hebben altijd maar een beperkt beeld. Daarom is het noodzakelijk dat ze informatie krijgen uit andere landen, ook al lijkt het op eerste gezicht niet altijd even belangrijk.""",Buitenland,https://nos.nl/artikel/2189551-tip-terreurdreiging-rotterdam-lijkt-direct-lijntje-te-zijn-met-spanje.html
76468,2014-02-11 07:31:00,Belangrijke dag voor de jeugdzorg,"De druk op de Eerste Kamer is groot vandaag. De Kamer behandelt de Jeugdwet, die regelt dat de gemeenten per 1 januari verantwoordelijk zijn voor de zorg aan kinderen onder de 18. De bedoeling is dat de jeugdzorg eenvoudiger en efficiënter wordt, maar veel organisaties maken zich zorgen over de wet. Een petitie van psychiaters, psychologen en patiënten is inmiddels meer dan 94.000 keer getekend. Zij zijn het er niet mee eens dat de jeugd-ggz in de nieuwe wet onder de jeugdzorg komt te vallen, waarmee het recht op geestelijke gezondheidszorg vervalt. Zij zijn bang dat sommige kinderen de nodige zorg zullen mislopen. Zij bieden hun petitie vandaag aan. Werknemers in de zorg, vertegenwoordigd door AbvaKabo FNV, zijn vooral bezorgd over het tempo van de overgang en de 15 procent bezuiniging die erbij hoort. Ze zijn bang dat veel mensen worden ontslagen en vrezen ook dat niet alle gemeenten de zorg aan kinderen goed zullen regelen. De vakbond biedt vandaag ook een petitie aan. Kinderombudsman Marc Dullaert deelt deze zorg, vooral als het gaat om kinderen die specialistische zorg nodig hebben. Hij is bang dat specialistische instellingen gaan verdwijnen, waardoor kwetsbare kinderen zorg mislopen. Gemeenten hebben tot nu toe te weinig zorg ingekocht bij deze instellingen. Dullaert liet gisteren weten dat eerdere pogingen om afspraken te maken tussen aanbieders en gemeenten zijn mislukt. Hij pleit ervoor dat staatssecretaris Van Rijn hier alsnog afspraken over maakt. De gemeenten verenigd in de G-32 laten juist middels een brief weten dat ze willen dat de Eerste Kamer voor de wet stemt. Zij vrezen dat uitstel de zorg niet beter maakt. Ook zeggen ze dat de onzekerheid voor zorgverleners, kinderen en ouders alleen maar groter wordt als de wet er niet doorkomt. De Eerste Kamer behandelt de nieuwe Jeugdwet vandaag en stemt er waarschijnlijk volgende week over.",Binnenland,https://nos.nl/artikel/609221-belangrijke-dag-voor-de-jeugdzorg.html
130057,2016-05-10 08:58:00,Meer vrachtverkeer in Nederland door Belgische tolheffing,"Sinds de invoering van tolheffing in België rijdt er meer vrachtverkeer op de snelwegen in Zuid-Nederland. Het vrachtverkeer dat vanuit de Antwerpse haven naar Duitsland gaat, rijdt nu vaker door Noord-Brabant en Limburg. De VID heeft dat uitgezocht, op verzoek van Omroep Brabant en 1Limburg. Sinds 1 april moet vrachtverkeer tol betalen op de Belgische snelwegen. Dat is volgens de VID bij grensovergangen goed te merken. Bij de meest westelijke overgang bij Ossendrecht is tien procent meer vrachtverkeer. Bij grensovergang Hazeldonk, een stuk meer naar het oosten, daalde het vrachtverkeer met zeven procent. Dat duidt erop dat vrachtverkeer zo veel mogelijk door Nederland wil rijden. Vanuit Duitsland laat het vrachtverkeer de A76 door Zuid-Limburg vaker links liggen, en kiest voor de A67 en A58. Dat is niet de kortste route naar Antwerpen, maar het scheelt wel vijftig kilometer tolweg door België. Het is daarmee merkbaar drukker op de Nederlandse snelwegen A67 en A58. De VID denkt dat dat effect blijvend is. Vooral op de A58 kan dat extra files veroorzaken. Die snelweg is nu al overbelast en telt over het grootste deel twee rijstroken per richting. Brancheorganisatie Transport en Logistiek Nederland vindt het ""niet verbazingwekkend"" dat transporteurs kiezen voor de goedkoopste route. Maar het is nog te vroeg om een conclusie te trekken. TLN wil later dit jaar de balans opmaken. Er staan investeringen gepland voor de A58 ten zuiden van Breda en het stuk tussen Tilburg en Eindhoven. De werkzaamheden staan voor 2020 gepland. ""Mogelijk dat we een lobby starten om dit te versnellen of uit te breiden"", aldus TLN.",Regionaal nieuws,https://nos.nl/artikel/2104171-meer-vrachtverkeer-in-nederland-door-belgische-tolheffing.html
38363,2012-05-30 20:34:00,Obama feliciteert Romney,"De Amerikaanse president Obama heeft Mitt Romney gefeliciteerd met het binnenhalen van de Republikeinse nominatie. Obama sprak telefonisch met zijn tegenstander bij de presidentsverkiezingen in november. Volgens de persdienst van het Witte Huis zei Obama dat hij uitzag naar een ""belangrijk en gezond debat over de toekomst van Amerika"". Obama wenste Romney en zijn familie alle goeds tijdens de komende verkiezingsstrijd. Een assistent van Romney meldde dat het gesprek kort was, dat Romney de president bedankte en zijn familie alle goeds wenste. Gisteren schreef Mitt Romney de voorverkiezing in Texas op zijn naam. Daarmee haalde hij genoeg kiesmannen binnen om zeker te zijn van de nominatie. Eind augustus is de Republikeinse conventie in Tampa, Florida. Daar zal Romney officieel voorgedragen worden als kandidaat voor het presidentschap. De presidentsverkiezingen zijn op 6 november.",Buitenland,https://nos.nl/artikel/378535-obama-feliciteert-romney.html
137268,2016-08-29 06:06:00,We blijven veel voedsel weggooien: 135 kilo per persoon,"In Nederland wordt ieder jaar ruim 2 miljard kilo eten weggegooid. Dat is gemiddeld 135 kilo per persoon. Uit recente rapportages komt naar voren dat de overheidsdoelstelling om de voedselverspilling met 20 procent terug te dringen niet wordt gehaald. Een van de redenen voor de voedselverspilling is het wijdverbreide misverstand dat eten altijd bedorven is als de houdbaarheidsdatum is verstreken. Volgens onderzoeker Toine Timmermans van de Wageningen Universiteit is dat bij heel veel producten niet het geval. In de meeste gevallen gaat het om een kwaliteitsgarantie van de producent. Staatssecretaris Van Dam van Economische Zaken laat daarom onderzoeken of de regelgeving over houdbaarheidsdata versoepeld kan worden. Volgens Timmermans is bijvoorbeeld yoghurt nog wel een week goed na het verstrijken van de houdbaarheidsdatum. Maar met vlees kan beter niet geëxperimenteerd worden, zegt hij. Een andere oorzaak voor verspilling is dat mensen zich vaak laten verleiden in de supermarkt tot impulsaankopen. Die verdwijnen vervolgens regelmatig ongeopend in de vuilnisbak. Uit onderzoek blijkt dat mensen die met een boodschappenlijstje gaan winkelen minder eten weggooien. Om verspilling tegen te gaan, moeten supermarkten volgens Timmermans meer variëteit in de grootte van verpakkingen aanbieden. Consumenten worden vaak gedwongen om eten in grotere verpakkingen te kopen dan nodig is. - Gebruik een boodschappenlijstje - Bewaar je voedsel op de juiste manier - Deel je koelkast goed in - Proef of het eten nog goed is - Hergebruik overgebleven maaltijden Niet alleen particulieren, maar bijvoorbeeld ook ziekenhuizen gooien heel veel eten weg. Patiënten krijgen vaak eten waar ze niet van houden en bovendien laat de kwaliteit en de smaak wel eens te wensen over. Uit verschillende experimenten blijkt dat er in ziekenhuizen veel minder voedsel wordt verspild als er beter naar de patiënt wordt geluisterd. Door mensen te laten kiezen uit meerdere menu's en de kwaliteit te verbeteren kan voedselverspilling fors worden teruggebracht en bovendien geld worden bespaard. Een andere grootverspiller is de horeca. Restaurants proberen zo goed mogelijk in te schatten hoeveel ze moeten maken, maar toch houden ze vaak maaltijden over. Nieuwe internetbedrijven als Get Chef's en ResQ proberen deze overgebleven maaltijden aan de man te brengen via apps. Mensen kunnen dan tegen een gereduceerd tarief de overgebleven maaltijden bestellen. ResQ is een Fins bedrijf dat met name in Helsinki al een groot succes is en nu via onder meer Amsterdam voor 2030 heel Europa wil veroveren. Toine Timmermans van de Wageningen Universiteit verwacht dat dit soort initiatieven zeker effect hebben op de voedselverspilling, maar het belangrijkste is volgens hem de mentaliteit van de meeste mensen. ""Mensen zien voedselverspilling nog niet als een heel groot probleem"", zegt Timmermans. ""Het gaat om een mentaliteit- en gedragsverandering en dat is het ingewikkeldste deel van het probleem.""",Economie,https://nos.nl/artikel/2128685-we-blijven-veel-voedsel-weggooien-135-kilo-per-persoon.html
16809,2011-03-21 18:42:00,Leers: nog 400 meisjes zoals Sahar,"In Nederland wonen zo'n 400 meisjes die terug moeten naar Afghanistan, maar qua leefstijl mogelijk verwesterd zijn. Dat blijkt uit antwoorden van minister Leers op Kamervragen, naar aanleiding van de zaak rond de Afghaanse Sahar. De rechtbank bepaalde onlangs dat het 14-jarige meisje voorlopig mag blijven, onder meer omdat ze zo verwesterd is dat het leven in Afghanistan voor haar moeilijk wordt. Minister Leers is tegen de uitspraak in beroep gegaan. De Kamer wilde weten of er veel van zulke gevallen zijn. Leers houdt er rekening mee dat de schatting van 400 meisjes nog wat aan de lage kant is. Uit cijfers van de Immigratie- en Naturalisatiedienst blijkt dat honderd van de meisjes nog in Nederland een lopende procedure mogen afwachten. De overigen hebben geen recht om te blijven.",Politiek,https://nos.nl/artikel/227366-leers-nog-400-meisjes-zoals-sahar.html
19878,2011-06-04 13:53:00,VN bestempelt internet als mensenrecht,"De VN heeft het internet bestempeld als een fundamenteel mensenrecht. In een rapport over de vrijheid van meningsuiting zegt de VN dat het in strijd is met internationale wetten om mensen de toegang tot internet ontzeggen. Volgens de VN moeten staten garanderen dat inwoners online kunnen komen, zowel door de vrije doorstroom van informatie te bevorderen, als toegang tot infrastructuur als computers, modems en software. In het rapport spreekt de VN zijn zorgen uit over de trend dat regimes in crisistijd het internet tijdelijk afsluiten, zoals onlangs gebeurde in Egypte en nu in Syrië. Bij de Arabische revoluties van dit jaar organiseerden demonstranten zich vaak via sociale media. Ook werden nieuwsberichten gedeeld die de staatsmedia niet bracht. ""In veel landen worden legetieme uitingen nog altijd vervolgd. Dat blijkt wel uit het feit dat er in 2010 meer dan honderd bloggers vastzaten."" ""De unieke kenmerken van het internet, waardoor individuen onmiddellijk informatie kunnen delen, zichzelf kunnen organiseren en de wereld informeren over onrecht en ongelijkheid, leiden soms tot angst bij regeringen en machthebbers."" De VN is verder bezorgd over plannen van Frankrijk en Groot-Brittannië, waar plannen klaar liggen om mensen van het internet te weren als ze worden betrapt op het illegaal downloaden van films en muziek. ""Er zouden zo min mogelijk beperkingen moeten worden opgelegd, eigenlijk alleen als de rechten van anderen beschermd moeten worden.""",Buitenland,https://nos.nl/artikel/245836-vn-bestempelt-internet-als-mensenrecht.html
94037,2014-11-25 17:13:00,Samsom ook tegen opvang extra Syriërs,"Nederland moet niet nog eens 250 Syrische vluchtelingen uitnodigen om hier naartoe te komen. PvdA-leider Samsom onderschrijft het standpunt van staatssecretaris Teeven. Daarmee is er geen Kamermeerderheid meer voor de opvang van extra Syriërs via de Verenigde Naties. De Kamer nam vorig jaar een motie van de ChristenUnie aan om boven op een groep van 500 vluchtelingen die Nederland volgens internationale afspraken jaarlijks uitnodigt, nog eens 250 Syriërs hierheen te halen. De PvdA stemde daar toen voor. Teeven zei vanmorgen dat hij de Kamerwens naast zich neerlegt, omdat Nederland volgens hem al erg veel asielzoekers opneemt en hij het niet verantwoord vindt om de druk op gemeenten verder te verhogen. Samsom is het daarmee eens. Hij zegt dat de situatie is veranderd ten opzichte van een jaar geleden. Er zijn volgens hem al ruim 8500 Syriërs op eigen houtje naar Nederlanders gekomen, ""waarvan 90 procent ook een verblijfsvergunning krijgt"". Om in die veranderde situatie nog eens 250 mensen extra uit te nodigen, vindt hij te ver gaan. ",Politiek,https://nos.nl/artikel/2005647-samsom-ook-tegen-opvang-extra-syriers.html
109737,2015-07-24 09:00:00,EU overweegt sancties Burundi,"De EU en de VS overwegen om sancties in te stellen tegen politici uit Burundi als er geen uitweg wordt gevonden uit de crisis in het land. President Pierre Nkurunziza zal waarschijnlijk vandaag te horen krijgen dat hij is herkozen voor een derde termijn, terwijl hij in 2005 beloofde uiterlijk twee termijnen aan de macht te blijven. ""Als het nodig is zullen we maatregelen nemen tegen degenen die geweld veroorzaken, mensen onderdrukken, mensenrechten schenden of een politieke oplossing frustreren"", zei EU-buitenlandcoördinator Mogherini. Het zal dan waarschijnlijk gaan om reisverboden en het bevriezen van buitenlandse tegoeden. Volgens anonieme bronnen van het persbureau Reuters zullen zes politici waarschijnlijk als eersten worden aangepakt. Wie die zes zijn, werd niet gezegd. Aan sancties tegen het hele land wordt niet gedacht. Het budget van het land is voor ongeveer de helft afkomstig uit buitenlandse steun. In 2005 kwam er met een vredesverdrag een einde aan een burgeroorlog in Burundi. Daarin beloofde Nkurunziza na twee termijnen te stoppen als president, maar hij besloot dit jaar toch mee te doen aan de verkiezingen. Zijn besluit leidde tot maandenlange onrust in het land. De belangrijkste oppositiepartijen besloten uit protest de verkiezingen te boycotten. ",Buitenland,https://nos.nl/artikel/2048627-eu-overweegt-sancties-burundi.html
205745,2020-01-25 22:41:00,Boeing stuurt nieuwste toestel de lucht in na crisis met 737 MAX,"De Amerikaanse vliegtuigbouwer Boeing heeft zijn nieuwste toestel de lucht in gestuurd: de 777X. De grotere en efficiëntere versie van de succesvolle 'mini-jumbo' 777 steeg vlak bij Boeings thuisstad Seattle op. Het was de derde poging: eerder deze week werden twee pogingen afgeblazen vanwege sterke wind. Het lanceren van de 777X is een nieuwe stap in de strijd met de grote concurrent Airbus. Het Europese bedrijf introduceerde recent nog zijn eigen nieuwe model, de A350-1000, die zo'n 440 passagiers kan vervoeren. De 777X, die als officiële typenaam 777-9 heeft, is langer dan zijn voorganger en heeft andere ramen, grotere motoren en vleugels die opklapbaar zijn. Er kunnen 426 mensen in. Boeing heeft 309 orders voor de 777X gekregen. Afnemers zijn onder meer Lufthansa, Singapore Airlines en Emirates, dat volgend jaar als eerste de 777X geleverd krijgt. Dat is een jaar later dan gepland, vanwege problemen bij het ontwerpproces. Het Amerikaanse bedrijf kwam de afgelopen anderhalf jaar voornamelijk negatief in het nieuws, vanwege de crisis met de 737 MAX, dat overigens een kleiner toestel is dan de nieuwe 777X. Bij twee crashes met 737 MAX 8-toestellen kwamen 346 mensen om het leven, waarna werd besloten de toestellen van dat type aan de grond te houden. Het is nog steeds onduidelijk wanneer de vliegtuigen weer de lucht in mogen, omdat Boeing nog steeds bezig is met een ingrijpende software-update. Los van imagoschade, worden de kosten van de crisis op ruim 9 miljard dollar geschat. De problemen kostten de hoogste baas van het bedrijf, Dennis Muilenburg, eind vorig jaar de kop. Woensdag maakt het bedrijf de financiële resultaten over het vierde kwartaal van vorig jaar bekend. Analisten verwachten dat de cijfers dramatisch zullen zijn.",Buitenland,https://nos.nl/artikel/2320242-boeing-stuurt-nieuwste-toestel-de-lucht-in-na-crisis-met-737-max.html
82198,2014-05-13 11:26:00,"""Politie blundert met document""","Bij een inval in Den Bosch heeft de politie een document achtergelaten met gevoelige informatie. Het is doorgespeeld aan Omroep Brabant, schrijft de regionale omroep. Het document bestaat uit verschillende pagina's met informatie over de inval. Zo staan er persoonsgegevens in van vier verdachten. Ook wordt beschreven waarvan de vier worden verdacht. Verder valt onder meer te lezen welke agenten bij de inval zijn betrokken en waar de politie naar op zoek was. Tegen Omroep Brabant heeft de politie gezegd dat de papieren zijn achtergebleven na een inval in een woning en blijkbaar zijn gekopieerd. Het originele document is namelijk door de advocaat van een van de verdachten teruggegeven.",Binnenland,https://nos.nl/artikel/647205-politie-blundert-met-document.html
174397,2018-05-03 19:30:00,Hamza (12) testte hartpilletjes: risico op bijwerkingen vond ik niet zo erg,"Een soort proefkonijn noemt de 12-jarige Hamza zichzelf. Hij heeft een medicijn tegen hartfalen getest, zelfs al kon hij allerlei bijwerkingen krijgen, van huiduitslag tot overgeven. ""Ik wilde het doen, want ik kan er andere mensen mee helpen."" Het onderzoek is hard nodig omdat veel medicijnen voor volwassenen niet zijn getest voor kinderen. De Europese Unie en de farmaceutische industrie stellen 130 miljoen euro beschikbaar om een netwerk op te zetten voor het medicijnonderzoek bij kinderen. Hamza was 6 jaar toen hij bij het buitenspelen plotseling onwel werd en flauwviel. Hij werd per ambulance naar het ziekenhuis gebracht, belandde op de intensive care en moest een half jaar in het ziekenhuis blijven. Sindsdien slikt hij dagelijks bloedverdunners en andere medicijnen. Hieronder vertelt Hamza zijn verhaal: Vorig jaar kreeg Hamza de vraag om mee te doen aan een medicijnonderzoek. Het ging om nieuwe minipilletjes, speciaal gemaakt voor kinderen. De tabletjes moeten een drankje vervangen waar Hamza niet zo enthousiast over is. ""Dat was wel vies. De pilletjes zijn beter. Ze zijn makkelijker in te nemen en ze hebben geen smaakje."" Bij het Sophia Kinderziekenhuis in Rotterdam zijn ze blij met kinderen als Hamza, want het onderzoek is belangrijk om de juiste dosering te bepalen. ""Als je te weinig geeft zou het kunnen dat het medicijn niks doet, maar als je te veel geeft zijn er misschien bijwerkingen"", legt kinderarts Marijke van der Meulen uit. Als een medicijn is getest op een volwassen man van 80 kilo, dan kun je de dosis niet eenvoudig door acht delen voor een kind van 10 kilo. ""Kinderen zijn geen kleine volwassenen, kinderen zitten anders in elkaar. Sommige medicijnen breken kinderen heel snel af, en sommige juist niet."" Van tevoren kreeg Hamza te horen van wat voor bijwerkingen hij last zou kunnen krijgen. ""Steken bij je hart, overgeven, duizelig worden. Maar dat vond ik niet zo erg. Als ik dat zou hebben, zou ik er toch andere mensen mee helpen."" Hamza had in het begin wel last van duizeligheid. Ook niet zo leuk was dat er regelmatig bloed moest worden geprikt om erachter te komen hoeveel van het medicijn in het bloed terechtkomt. Maar hij had het er allemaal voor over. Er zijn nog kasten vol andere medicijnen die alleen voor volwassenen zijn getest, vertelt kinderarts Van der Meulen. Ze is enorm blij met de extra miljoenen van de EU en de farmaceutische industrie. ""Dat onderzoek is ontzettend duur. Het duurt soms jaren voordat we precies weten hoe we moeten doseren. Voor volwassenen is dat allemaal uitgezocht, voor kinderen gebeurt dat meestal pas in tweede instantie. Maar voor hen moeten we het ook weten.""",Binnenland,https://nos.nl/artikel/2230217-hamza-12-testte-hartpilletjes-risico-op-bijwerkingen-vond-ik-niet-zo-erg.html
246419,2022-12-02 15:03:22,Exotische kikkers en padden ontdekt in duinen: 'Gevaar voor inheemse soorten',"Onderzoekers van de Universiteit Leiden en twee natuurorganisaties hebben in de Nederlandse duinen vier soorten exotische kikkers en padden ontdekt. Ze waarschuwen voor de aanwezigheid van de dieren, omdat die schade kunnen aanrichten bij de soorten die er van nature voorkomen. De studenten en onderzoekers gingen vorig jaar de duinen in en publiceerden vandaag de resultaten van hun zoektocht. ""Verrassend genoeg ontdekte het team boomkikkersoorten die helemaal niet in Nederland thuishoren"", schrijft de universiteit. In natuurpark Meijendel bij Wassenaar werd onder meer de oostelijke boomkikker aangetroffen, die eigenlijk in Griekenland voorkomt. In het Haagse Westduinpark werd de Italiaanse boomkikker aangetroffen. Dit zijn de gevonden soorten: In Callantsoog vonden de studenten knoflookpadden. Dat is een soort die ook in Nederland voorkomt, maar normaal gesproken alleen in het oosten van het land en niet in de duinen. De gevonden knoflookpadden hebben wel iets verder 'gereisd', ze kwamen namelijk uit Oost-Europa. Waar de dieren oorspronkelijk vandaan komen, werd ontdekt door hun dna te onderzoeken. ""Dna varieert, niet alleen tussen verschillende soorten, maar het kan ook in één soort verschillen binnen het verspreidingsgebied"", zegt onderzoeker Manon de Visser. Dat de knoflookpad al in Nederland voorkwam, maakt hem niet minder invasief voor de inheemse soorten. Met invasief wordt bedoeld dat de dieren ergens zijn uitgezet waar ze niet thuishoren, en zich daar verder verspreiden. ""De knoflookpadden horen van oorsprong niet thuis in de duinen en concurreren bijvoorbeeld om voedsel en leefgebied met de dieren die daar wél horen"", leggen studenten Nienke Prins en Stephanie Koster uit. Bioloog De Visser vertelt over het onderzoek: Er werden ook vroedmeesterpadden gevonden, en die komen normaal niet voor in de duinen. Het vermoeden bestaat dat de dieren daar ook zijn uitgezet. Waarschijnlijk door mensen die ze hielden als huisdier, maar besloten om ze in de natuur uit te zetten. ""Dit kan echt leiden tot een disbalans in het ecosysteem. Exoten staan wereldwijd in de top-5 van bedreigingen voor de biodiversiteit. Het probleem is groter dan de meeste mensen zich realiseren"", zegt bioloog De Visser. De onderzoekers hopen dat er vanwege de uitkomsten van het onderzoek meer aandacht komt voor dit gevaar.",Binnenland,https://nos.nl//artikel/2454861-exotische-kikkers-en-padden-ontdekt-in-duinen-gevaar-voor-inheemse-soorten
217132,2020-10-30 11:52:00,Duits onderzoek: grote concerten kunnen onder voorwaarden veilig doorgaan,"Grote concerten tijdens een pandemie kunnen veilig doorgaan, mits er voldoende maatregelen zijn getroffen. Dat is de eerste, tussentijdse conclusie van een groot Duits onderzoek naar de verspreiding van het coronavirus tijdens een groot evenement. Voorwaarde is wel dat alle bezoekers een mondkapje dragen, de ventilatie op orde is en strikte looproutes worden opgevolgd. Ook moeten de concertgangers op hun stoel blijven zitten, met voldoende afstand tussen elkaar. De resultaten zijn nog niet officieel gepubliceerd en daarom nog niet gecontroleerd door andere wetenschappers. In Leipzig werd twee maanden geleden een concert met duizenden mensen georganiseerd, waarbij een medische universiteit het gedrag en de bewegingen van bezoekers in kaart bracht. Er werden verschillende scenario's uitgetest: van een gewoon concert tot een evenement met strenge coronamaatregelen. Correspondent Wouter Zwart bezocht in augustus het concertexperiment: Volgens de onderzoekers is goede ventilatie de belangrijkste voorwaarde om de concertagenda weer op te pakken. Onderzoeksleider Stefan Moritz raadt daarom culturele instellingen aan te investeren in geavanceerde ventilatietechnologie. De onderzoekers pleiten voor het aanpassen van de bezetting van een concertzaal op basis van de besmettingsgraad in een regio of land. Zo zou bij een zevendaags besmettingscijfer van minder dan 50 besmettingen per 100.000 inwoners de capaciteit van een zaal kunnen liggen op 50 procent van het normale aantal bezoekers. Dat moet worden teruggebracht naar 25 procent als dat getal hoger is dan 50 per 100.000 mensen. Nederland zit daar al weken fors boven. Op dit moment mogen concertzalen maximaal 30 bezoekers ontvangen, ongeacht de grootte van de zaal. In Duitsland moeten vanaf maandag alle theaters hun deuren sluiten. Overigens is geen enkele proefpersoon na afloop van het experiment in Leipzig positief getest op het coronavirus.",Buitenland,https://nos.nl/artikel/2354459-duits-onderzoek-grote-concerten-kunnen-onder-voorwaarden-veilig-doorgaan.html
122437,2016-01-27 02:39:00,Yogagoeroe moet miljoenen betalen in seksschandaal,"De ook in Nederland bekende Indiaas-Amerikaanse yogagoeroe Bikram Choudhury moet de portemonnee trekken. Een jury in Los Angeles veroordeelde hem tot het betalen van bijna zes miljoen euro smartengeld aan een voormalige werknemer, een juriste, schrijft de Los Angeles Times. De juriste beschuldigde hem van seksuele intimidatie. Bovendien stelde Minakshi Jafa-Bodden dat ze ten onrechte was ontslagen: Choudhury stuurde haar de laan uit toen Jafa-Bodden de bewering van een van zijn cursisten wilde onderzoeken dat hij haar had verkracht. Gisteren veroordeelde dezelfde jury de goeroe ook al tot het betalen van 850.000 euro schadevergoeding aan Jafa-Bodden vanwege haar ontslag. Vanwege de manier waarop Choudhury haar had behandeld - 'kwaadaardig' en 'onderdrukkend' in juridische zin - had ze ook nog recht op smartengeld. Jafa-Bodden zei vandaag dat ze ""overweldigd"" was door de hoogte van het smartengeld. ""Ik heb gelijk gekregen, ik ben opgelucht"", zei ze. Haar voormalige werkgever omschreef ze als een ""gevaarlijk, gevaarlijk roofdier."" Choudhury ontkent alle beschuldigingen en verliet na de uitspraak de rechtszaal zonder iets te zeggen. Volgens hem was de Indiaase Jafa-Bodden ontslagen omdat ze niet als jurist mocht werken in de VS. Hij stelde tijdens de zitting wel dat hij al enkele jaren geen geld meer verdient en dat hij moet lenen om zijn rekeningen te betalen. De laatste tijd is Bikram yoga in de VS minder populair. De goeroe moest wel erkennen dat hij een vloot van veertig luxe wagens bezit, waaronder verschillende Bentleys, Ferrari's en Rolls Royces. Maar hij betoogde dat die nu toebehoren aan de staat Californië. Choudhury zou hebben aangeboden de peperdure auto's beschikbaar te stellen voor een opleidingsinstituut met zijn naam waar kinderen kunnen leren aan auto's te sleutelen. Die opmerking leidde tot hoongelach bij de jury. Een woordvoerder van de gouverneur kon het verhaal niet bevestigen. Voorts heeft de goeroe een kapitale villa in Beverly Hills, maar hij zei geen idee te hebben wat die waard is. De afgelopen jaren hebben zes vrouwen rechtszaken tegen Choudhury gevoerd wegens seksuele intimidatie of seksueel misbruik. In een enkel geval kwam het tot een schikking, maar er zijn ook zaken geseponeerd wegens gebrek aan bewijs. Bikram yoga is een vorm van de traditionele hatha yoga waarbij in anderhalf uur tijd 26 houdingen worden beoefend in een op 40 graden verwarmde ruimte. Beoefenaars stellen dat er door de hitte minder kans op blessures bestaat, de spieren beter doorbloed raken en het lichaam gereinigd wordt.",Buitenland,https://nos.nl/artikel/2083039-yogagoeroe-moet-miljoenen-betalen-in-seksschandaal.html
226616,2021-06-02 04:07:00,Biden zet voorlopige streep door vergunningen voor olie- en gasboringen Alaska,"De Amerikaanse president Biden heeft vergunningen om te boren naar olie en gas in een natuurreservaat in de staat Alaska opgeschort. Daarmee zet hij een voorlopige streep door een omstreden besluit van zijn voorganger Trump, die in de laatste dagen van zijn presidentschap in januari de vergunningen nog verkocht. Inheemse groepen en milieuactivisten waren al rechtszaken begonnen, omdat volgens hen het afgeven van de vergunningen in het afgelegen Arctic National Wildlife Refuge was gebaseerd op gebrekkige milieuanalyses. Gina McCarthy, klimaatadviseur van het Witte Huis, was verheugd over Bidens besluit. ""Anders had het karakter van deze speciale plek voor altijd veranderd kunnen worden."" Alaska is er minder over te spreken. De staat hoopte met de vergunningen, die het voor een deel zelf opkocht, de eigen economie een duw te geven. ""Onze vergunningen zijn geldig en kunnen niet afgenomen worden door de federale overheid"", zei gouverneur Mike Dunleavy in een verklaring. ""Ik ben tegen deze aanval op de economie van Alaska en zal alle middelen gebruiken om deze flagrante federale fout ongedaan te maken."" Biden kondigde al in zijn campagne voor het presidentschap aan het Arctic National Wildlife Refuge in het noordoosten van de staat te willen beschermen. In het reservaat leven onder meer ijsberen, rendieren en trekvogels. Vanwege de gevoeligheden rond de vergunningen deden grote olie- en gasbedrijven al niet mee aan de veiling in januari.",Buitenland,https://nos.nl/artikel/2383240-biden-zet-voorlopige-streep-door-vergunningen-voor-olie-en-gasboringen-alaska
12592,2010-12-07 07:28:00,Prinses Amalia viert zevende verjaardag,"Prinses Amalia, de oudste dochter van Willem-Alexander en prinses Máxima, is vandaag 7 jaar geworden. Ze viert haar verjaardag gewoon thuis met haar ouders en twee zusjes en op school. Ter gelegenheid van haar zevende verjaardag wordt een vliegtuig naar haar vernoemd. Prinses Amalia zal zelf niet aanwezig zijn bij de naamgeving. Later zal de prinses er waarschijnlijk wel een vluchtje mee maken.",Koningshuis,https://nos.nl/artikel/203440-prinses-amalia-viert-zevende-verjaardag.html
57444,2013-04-08 19:19:00,Veel doden bij offensief Pakistan,In het noordwesten van Pakistan zijn zeker dertig militairen en meer dan honderd opstandelingen omgekomen bij een vierdaags offensief. Dat melden bronnen in het Pakistaanse leger. Pakistaanse eenheden begonnen vrijdag een klopjacht op moslimstrijders in de Tirah-vallei. Volgens het leger is het gebied voor een groot deel gezuiverd van Talibanstrijders en andere radicale opstandelingen. De Taliban hadden de laatste maanden hun greep verstevigd op het stammengebied aan de grens met Afghanistan. Duizenden mensen zijn voor het geweld de bergen ingevlucht.,Buitenland,https://nos.nl/artikel/493518-veel-doden-bij-offensief-pakistan.html
199589,2019-09-19 13:29:00,Iraanse vrouwen zijn welkom op de tribune tijdens voetbalinterlands,"Iran heeft besloten het stadionverbod voor vrouwen op te heffen bij interlands. Iraanse vrouwen zijn daar nu ook welkom op de voetbaltribune. De maatregel geldt vooralsnog alleen voor interlands. FIFA-president Gianni Infantino zei al tegen Iran dat het tijd wordt dat het land vrouwen toelaat in de stadions. Hij benadrukte dat dit het moment is om veranderingen door te voeren. De wereldvoetbalorganisatie zei te verwachten dat die er zouden komen vanaf de eerstvolgende thuiswedstrijd in oktober. De Iraanse minister van Sport heeft nu onder meer door de pressie vanuit de FIFA besloten dat er vanaf 10 oktober vrouwen welkom zijn. Naar verluidt is de Iraanse president, Hassan Rohani, voorstander van het afschaffen van het stadionverbod. Het is alleen nog de vraag of de conservatieve geestelijken de afschaffing ook zullen goedkeuren. Gelijke behandeling van mannen en vrouwen is opgenomen in de statuten van de FIFA. Als Iran hier niet aan voldoet zou het land in het meest verregaande geval uitgesloten worden van het WK in 2022. Op 10 oktober speelt Iran tegen Cambodja in het Asadi Stadion in Teheran. Nu vrouwen worden toegelaten, zijn er ook veranderingen aan het stadion aangebracht. Vrouwen krijgen speciale ingangen, toiletten en een eigen tribune. Er komt bij de wedstrijden ook aparte politiebewaking voor vrouwen. Sinds de Islamitische Revolutie van 1979 is het voor vrouwen in Iran verboden om voetbalwedstrijden te bezoeken. Begin deze maand pleegde een vrouw in Iran zelfmoord nadat ze vermomd een stadion had betreden. Ze stak zichzelf in brand voor een rechtbank nadat ze te horen had gekregen dat ze zes maanden de cel in moest, omdat ze vermomd als man het stadion was binnengegaan. De aanklacht luidde het 'verkeerd dragen van een hijab' en 'het beledigen van agenten'. De dood van de vrouw, die ook wel 'Blue Girl' werd genoemd, naar de kleuren van haar favoriete team, maakte veel los in Iran. Voetballers en bekende figuren spraken zich uit voor het boycotten van de Iraanse stadions en het beëindigen van het vrouwenverbod onder de hashtag #NoBan4Women. Een paar dagen later werd de Nederlandse vriendin van oud-voetballer Kevin Jansen uit een Iraans stadion verwijderd. Madelon Bosman zat 25 minuten op de tribune toen ze dringend werd gevraagd om mee te komen naar binnen. Bosman en Jansen hadden toestemming gevraagd om samen een wedstrijd bij te wonen en hadden die op het laatste moment ook gekregen, maar Bosman moest dus toch in de eerste helft vertrekken, na een telefoontje van de politie aan de club.",Buitenland,https://nos.nl/artikel/2302410-iraanse-vrouwen-zijn-welkom-op-de-tribune-tijdens-voetbalinterlands.html
222736,2021-03-02 19:08:00,Medewerker Artsen zonder Grenzen vermoord in Syrisch kamp Al-Hol,"Vorige maand is in het Syrische vluchtelingenkamp Al-Hol een medewerker van Artsen zonder Grenzen (AzG) gedood. Naar de omstandigheden waaronder ze, op een vrije dag, in haar tent werd omgebracht wordt onderzoek gedaan. Artsen zonder Grenzen wijst op de zeer gespannen en gevaarlijke omstandigheden in het kamp, waar veel (oud)-aanhangers van Islamitische Staat zijn ondergebracht, onder wie ook Nederlanders. Twee op de drie kampbewoners zijn kinderen. Eind vorige maand kwam ook een jong kind van een medewerker van AzG om bij een brand, drie andere medewerkers werden met brandwonden in het ziekenhuis opgenomen. De situatie verslechtert snel, aldus de organisatie: sinds januari zijn er al dertig mensen vermoord. De meeste slachtoffers worden gedood door wapengeweld of door messteken. Ook lopen vrouwen en kinderen 'toevallig' schotwonden op bij een vuurgevecht tussen kampbewoners. Na de dood van de medewerker heeft Artsen zonder Grenzen vanwege de risico's besloten niet langer medische hulp te verlenen in de tenten van de bewoners, maar alleen in de kliniek van het kamp te werken. Al-Hol ligt in Koerdisch Syrië en valt onder toezicht van de Koerdische autoriteiten. Die hebben de internationale gemeenschap al meermaals gevraagd om de buitenlandse gevangenen van het kamp terug te halen naar hun land van herkomst. Ook Artsen zonder Grenzen benadrukt dat de leefomstandigheden in Al-Hol onacceptabel zijn en dat de wereld zijn verantwoordelijkheid moet nemen.",Buitenland,https://nos.nl/artikel/2370975-medewerker-artsen-zonder-grenzen-vermoord-in-syrisch-kamp-al-hol.html
6393,2010-06-17 19:38:00,Aidsvoorlichting voor elfjarigen in Zuid-Afrika,"Door verslaggever Roel Pauw in Zuid-Afrika ""Als je seks hebt, moet je een condoom gebruiken. En je moet niet met te veel vrouwen slapen"", zegt Ngele, een jongetje van elf jaar oud. Behoorlijk wereldwijs, kun je wel zeggen. ""Er wordt ook veel over gepraat"", zegt hij. Bijvoorbeeld op het zomerkamp van de Whizzkids, een organisatie gelieerd aan Africaid. Voorlichting aan zulke jonge kinderen is bittere noodzaak. Een jaar later en ze hebben misschien al hun eerste seksuele ervaring opgedaan. En als ze daarbij onvoorzichtig zijn geweest, kunnen de gevolgen fataal zijn. Je krijgt bijna medelijden met die kinderen. Maar voor een onschuldige jeugd is er helaas geen tijd in Kwazulu-Natal, de provincie met het hoogste aidspercentage in Zuid-Afrika. Armoede en slecht onderwijs zijn belangrijke oorzaken voor de explosieve groei van de epidemie, maar er is ook een culturele component. Het hebben van meer dan één vrouw is onder de Zulu-bevolking eerder een verdienste dan een probleem. De 'B' in het abc van de anti-aidscampagne (be faithful) verdient er nog heel veel aandacht. En de 'C' (use condoms) niet minder. Het blijft toch wennen om kinderen van elf, twaalf jaar te horen praten over dit soort grote-mensenzaken, maar ze zijn al aardig ingewijd. ""Condooms moet je gebruiken als je geen aids wilt krijgen en als je niet zwanger wilt worden."" Dat is een betrekkelijk simpel en voor de hand liggend inzicht. Maar de kennis van deze kinderen reikt nog wel een stukje verder: ""Als je zwanger bent, moet je aidsremmers gebruiken om te voorkomen dat je kind het ook krijgt."" Als je zo'n uitspraak van een meisje van veertien even goed tot je laat doordringen, komt de ernst van de aidsproblematiek bij je aan als een mokerslag. Dit is geen theorie, dit is keiharde praktijk voor duizenden kinderen in de onderklasse van de Zuid-Afrikaanse samenleving. Na de 'survival cursus' gaan de kinderen van Umlazi, een buitenwijk van Durban, lekker voetballen. Dat hoort er gelukkig ook nog bij. ",Buitenland,https://nos.nl/artikel/165393-aidsvoorlichting-voor-elfjarigen-in-zuid-afrika.html
229894,2021-08-24 15:01:00,"Lichaam aangespoeld op Terschelling, mogelijk overboord geslagen man","Op het strand van Terschelling is vanochtend een lichaam van een man aangespoeld. Er wordt onderzoek gedaan naar de identiteit en de oorzaak van het overlijden. Mogelijk gaat het om de man die vorige week bij Texel overboord sloeg van een cruiseschip. De politie kan nog niet bevestigen dat het aangespoelde lichaam van de overboord geslagen man is. Ook is nog onduidelijk hoelang het lichaam in het water heeft gelegen, meldt NH Nieuws. Vorige week maandag verdween een 80-jarige man van een cruiseschip. Meerdere passagiers hadden gemeld dat ze iemand overboord zagen vallen. Een urenlange zoektocht op het schip en in de zee leverde niks op. De kustwacht keek sindsdien nog wel uit naar een lichaam.",Regionaal nieuws,https://nos.nl/artikel/2394966-lichaam-aangespoeld-op-terschelling-mogelijk-overboord-geslagen-man
68693,2013-10-08 07:44:00,Shutdown hindert maansonde niet,"Hoewel zo'n 97 procent van alle NASA-medewerkers thuiszit, zijn hun achtergebleven collega's erin geslaagd een nieuwe sonde in een baan om de maan te manoeuvreren. De vluchtleiding van de sonde is een van de weinige afdelingen van NASA die niet stilliggen door de shutdown van de Amerikaanse overheid. De komende weken zal het ruimtevaartuig in een vaste baan op 250 kilometer boven het maanoppervlak worden geleid. De Lunar Atmosphere and Dust Environment Explorer gaat informatie verzamelen over gassen en stof op de maan. Doordat de Republikeinen in het Congres het niet met president Obama eens kunnen worden over het overheidsbudget, is een groot deel van de Amerikaanse overheid platgelegd. Daar valt ook ruimtevaartorganisatie NASA onder: zo'n 17.000 mensen zitten noodgedwongen thuis. Behalve de LADEE-missie zijn ook enkele andere projecten in afgeslankte vorm nog actief, zoals het toezicht op communicatiesatellieten en enkele Mars-missies.",Buitenland,https://nos.nl/artikel/559939-shutdown-hindert-maansonde-niet.html
26563,2011-11-03 14:04:00,'Beheersen zorgkosten krachttoer',"Minister Schippers zal grote moeite hebben om de kosten van de zorg de komende jaren in de hand te houden. Dat zegt de Algemene Rekenkamer. Het kabinet wil de zorguitgaven de komende 4 jaar met maximaal 25% laten stijgen, maar dat lijkt niet haalbaar, zegt de Rekenkamer. De afgelopen tien jaar werd het budget bijna jaarlijks overschreden, soms met bijna 1,7 miljard euro. Bovendien komen tegenvallers vaak later aan het licht. Volgens de Rekenkamer heeft de minister maar weinig instrumenten om de uitgaven te beheersen. Schippers is het daar niet mee eens. Maatregelen om de kosten te beheersen hebben wel resultaat, zegt ze.",Politiek,https://nos.nl/artikel/309898-beheersen-zorgkosten-krachttoer.html
72222,2013-12-03 13:42:00,Achtervolging blijkt gijzeling,"De achtervolging gisteravond in Arnhem blijkt het gevolg van een gijzeling. Twee mannen van 22 en 17 jaar hadden de ex-vriendin van één van hen meegenomen in de auto. Na een wilde achtervolging door de stad werden ze door de politie gearresteerd. De twee mannen waren eerder op de avond de woning van de 20-jarige vrouw met geweld binnengedrongen. Daarna dwongen ze haar mee te gaan in de auto. Ze reden een half uur door de stad, waarna ze werd vrijgelaten. De vrouw belde vervolgens de politie. Na een achtervolging door de stad ramde de auto met de twee verdachten een wagen van de marechaussee die assistentie verleende. De twee mannen konden worden opgepakt. Ze zitten nog vast en worden verhoord. Een politieagent raakte bij de achtervolging gewond aan een hand en been. Hij werd een paar meter meegesleurd toen hij de mannen wilde aanspreken. De agent kon na behandeling in het ziekenhuis weer naar huis.",Binnenland,https://nos.nl/artikel/582040-achtervolging-blijkt-gijzeling.html
146466,2017-01-13 17:50:00,Onduidelijk wie geheime beelden kasteel Beatrix lekte,"De marechaussee heeft het onderzoek naar de gelekte bewakingsbeelden van kasteel Drakensteyn gestaakt. In oktober doken op de site dumpert.nl geheime beelden op die vermoedelijk afkomstig zijn van het kasteel waar prinses Beatrix woont. Op het filmpje is te zien hoe een auto op een paaltje botst. Volgens RTV Utrecht werd de auto bestuurd door de kapper van de prinses. Een woordvoerder zegt dat het onderzoek is afgerond. ""Het is ons niet duidelijk geworden wie die beelden op het internet heeft gezet. Dat konden we niet achterhalen."" Omdat de dienst geen uitspraken doet over koninklijke objecten, wil de woordvoerder niet bevestigen dat de beelden afkomstig zijn van Drakensteyn. Vermoedelijk was iemand van de marechaussee verantwoordelijk voor het uitlekken van de geheime beelden. De woordvoerder kan ook dat niet bevestigen. Er worden wel maatregelen genomen om herhaling te voorkomen, zegt de woordvoerder. Zo worden de procedures van toegang tot camerabeelden verscherpt. Daarnaast worden kadetten tijdens hun opleiding beter bewustgemaakt van het gebruik van videomateriaal.",Regionaal nieuws,https://nos.nl/artikel/2152827-onduidelijk-wie-geheime-beelden-kasteel-beatrix-lekte.html
200713,2019-10-13 03:24:00,"Reddingsoperaties in Japan, dodental door orkaan loopt op","In Japan zijn massaal reddingsoperaties op touw gezet om mensen te redden die vastzitten als gevolg van overstromingen. Orkaan Hagibis is over grote delen van het land, waaronder Tokio, getrokken. Dat heeft geleid tot veel regen: Het dodental is opgelopen tot zeker 28; achttien mensen worden nog vermist. Verder zijn er 177 mensen gewond geraakt, meldt de publieke zender NHK. Officiële cijfers over het totaal aantal slachtoffers ontbreken nog. Op beelden is te zien dat helikopters worden ingezet om mensen te redden van daken en uit ondergelopen gebieden. De dodelijke slachtoffers vielen door modderlawines, die huizen hebben bedolven. Ook zijn mensen meegesleurd in kolkende rivieren. Vooral de stad Nagano is hard getroffen doordat daar de rivier Chikuma buiten zijn oevers is getreden. Volgens NHK wordt de enorme schade van de orkaan nu langzaamaan zichtbaar doordat grote stukken land onder water blijven staan. Voor de kust van Kawasaki, ten zuiden van Tokio, is een gezonken vrachtschip aangetroffen. Het voer onder Panamese vlag. Volgens Japanse media hebben ten minste vijf van de twaalf bemanningsleden het orkaangeweld niet hebben overleefd. Vier anderen konden worden gered. In de regio rond de hoofdstad Tokio rijden weer treinen, maar nog lang niet allemaal. Veel infrastructuur moet nog gecontroleerd worden. Vliegmaatschappijen hebben vandaag honderden binnenlandse vluchten geannuleerd. Gisteren lag het openbare leven in grote delen van Japan vrijwel stil. De autoriteiten hadden het advies gegeven binnen te blijven. Tienduizenden mensen zochten schuilplekken op. Ook correspondent Kjeld Duits merkte de stilte in de hoofdstad: ""Ik woon hier al sinds 1982 en ik heb nog nooit meegemaakt dat Tokio zo stil is"", zei hij gisteren. Japan zou sinds 1958 niet meer zijn getroffen door zo'n sterke orkaan. In dat jaar werd de regio rond Tokio geteisterd door een orkaan die meer dan 1200 levens eiste en meer dan een half miljoen huizen onder water zette. Tegenwoordig is de infrastructuur veel beter en is Japan ook in bredere zin veel beter voorbereid op dergelijk natuurgeweld. In het land wordt momenteel het WK rugby gespeeld. Verschillende wedstrijden zijn afgelopen dagen afgelast. De Formule 1-race in Suzuka kon wel doorgaan.",Buitenland,https://nos.nl/artikel/2305883-reddingsoperaties-in-japan-dodental-door-orkaan-loopt-op.html
246448,2022-12-03 20:06:19,'Londen en Athene dicht bij akkoord over Parthenon-sculpturen',"Het British Museum heeft in het geheim gesprekken gevoerd met Griekenland over de toekomst van de wereldberoemde Parthenon-sculpturen. Volgens de Griekse krant Ta Nea zijn de gesprekken tussen het museum in Londen waar de sculpturen hangen en de Griekse premier in een ""vergevorderd stadium"". De marmeren sculpturen, ook wel bekend als de Elgin Marbles, komen uit de tempel op de Akropolis in Athene en zijn onderdeel van een fries. Ongeveer de helft is tentoongesteld in het Akropolismuseum, de andere helft is in het British Museum. Griekenland probeert de kunst al tientallen jaren terug te krijgen. Volgens de Griekse krant vinden sinds november vorig jaar in het geheim gesprekken plaats tussen premier Mitsotakis en museumdirecteur Osborne in Londen. Het ging toen nog om verkennende gesprekken, schrijft de krant. Deze week zouden de twee elkaar opnieuw ontmoet hebben. Bronnen zeggen tegen de krant dat er ""aanzienlijke vooruitgang"" is geboekt en dat een overeenkomst bijna rond is. ""Het akkoord is 90 procent rond, maar over een cruciale 10 procent zijn ze er nog niet uit. Het zal moeilijk worden, maar is niet onmogelijk."" In juni zei Osborne dat hij openstaat voor een deal met Griekenland. Mogelijk zal een uitkomst zijn dat in ruil voor teruggave het British Museum Griekse topstukken in bruikleen krijgt die anders het land nooit verlaten. Een andere oplossing zou gezamenlijk eigendom van de stukken zijn, al lijkt het onwaarschijnlijk dat de Grieken daarmee akkoord zullen gaan. In 1801 werden de sculpturen uit de tempel in Athene gehaald, volgens de Britse Lord Elgin met toestemming van de sultan van het Ottomaanse Rijk, waar Griekenland toen onderdeel van was. Elgin verkocht ze jaren later aan de Britse regering, waarna ze terechtkwamen in het British Museum. Volgens de Grieken heeft Elgin de sculpturen onrechtmatig uit de tempel gehakt en gaat het om roofkunst. De zaak is daarom een van de bekendste voorbeelden in het debat over onrechtmatig door Europeanen verkregen kunst in koloniale tijd. Veel van die roofkunst is te zien in het British Museum. Zo probeert Egypte ook al lange tijd tevergeefs de beroemde Steen van Rosetta terug te krijgen. Het museum zei eerder de collectie niet te willen ontmantelen, ook omdat dat tegen de wet is die export van topstukken verbiedt. In de afgelopen jaren zijn steeds meer musea in Europa bereidwillig om geroofde kunstobjecten terug te geven. Zo besloten de Duitse regering en een museum in Londen om de bekende Benin Bronzes terug te geven aan Nigeria. Ook in Nederland speelt deze discussie, maar er is nog weinig werk gemaakt van het teruggeven van geroofde kunst aan voormalige koloniën.",Buitenland,https://nos.nl//artikel/2455021-londen-en-athene-dicht-bij-akkoord-over-parthenon-sculpturen
242758,2022-08-10 07:08:08,Maaltijdbezorger Deliveroo werkt aan vertrek uit Nederland,"Maaltijdbezorger Deliveroo vertrekt waarschijnlijk eind dit jaar uit Nederland. In een e-mail aan klanten schrijft het bedrijf dat het een consultatieproces is begonnen over een voorstel om de activiteiten in Nederland stop te zetten. Er is nog geen beslissing genomen, maar als Deliveroo besluit de vertrekken, verwacht de bezorger de activiteiten eind november te beëindigen in Nederland. Het bedrijf, dat in Nederland concurreert met onder andere Thuisbezorgd en Uber Eats, zegt de missie te hebben om de allerbeste service te bieden, met een dienst die goed werkt voor klanten, bezorgers, restaurants en boodschappenpartners. ""Als we dit in een bepaalde markt niet kunnen realiseren op het niveau dat we verwachten en dat jij verdient, gaan we daar niet door."" Deliveroo zegt wereldwijd in elf markten actief te zijn en de meeste omzet te maken op plekken waar het de grootste of op één na grootste bezorger is. Nederland is slechts goed voor 1 procent van de omzet, wat een vertrek zou kunnen verklaren. ""Dit is niet een besluit dat we lichtvaardig hebben genomen"", licht topman Eric French toe. Volgens French is er een onevenredig grote investering nodig om in Nederland een toppositie te bereiken en te behouden. Ook is het rendement op de lange termijn te onzeker. French bedankt de medewerkers en bezorgers en zegt dat zij ondersteund zullen worden zolang het consultatieproces loopt. ""We hebben met plezier gewerkt met duizenden restaurants in Nederland en we willen ook de consumenten bedanken die bij ons hun maaltijden hebben besteld."" Totdat het consultatieproces ten einde is, blijft Deliveroo gewoon bestaan in Nederland. Het blijft dus in ieder geval tot eind dit jaar mogelijk om bestellingen te doen bij de van oorsprong Britse maaltijdbezorger, die in Nederland in een lange juridische strijd is verwikkeld over het in dienst nemen van bezorgers. Deliveroo ziet hen als zelfstandigen, maar de rechter heeft al meermaals bepaald dat ze bij het bedrijf in dienst zijn. Eind december wordt een uitspraak van de Hoge Raad hierover verwacht. Deliveroo is niet de enige bezorger die zich roert in Nederland. Waar maaltijdbezorgers op het hoogtepunt van de coronacrisis vanwege de beperkingen gouden tijden beleefden omdat veel mensen bestellingen deden, werden begin dit jaar veel coronamaatregelen versoepeld. Daardoor zagen veel bezorgers, zoals ook Thuisbezorgd, het aantal bestellingen juist flink dalen. Bij de bekendmaking van de halfjaarcijfers zegt Deliveroo verder last te hebben van de lagere bestedingen door consumenten, waarschijnlijk als gevolg van de hoge inflatie en stijgende energierekeningen die de portemonnee hard raken. Het bedrijf meldt een verlies van omgerekend ongeveer 80 miljoen euro. De omzet van Deliveroo was afgelopen half jaar bijna 1,2 miljard euro.",Economie,https://nos.nl//artikel/2439990-maaltijdbezorger-deliveroo-werkt-aan-vertrek-uit-nederland
139725,2016-10-03 10:54:00,Taliban openen de aanval in noorden en zuiden van Afghanistan.,"Strijders van de Taliban hebben de aanval ingezet in het noorden en in het zuiden van Afghanistan. De noordelijke stad Kunduz is het doelwit van een grootscheepse, gecoördineerde actie van de Taliban, die gisteravond begon. Strijders belaagden de stad van verschillende kanten. Sommigen slaagden erin Kunduz binnen te komen en zich te verschansen in woonwijken. Ze claimen verschillende controleposten te hebben ingenomen. Bij gevechten met de politie is een politieman om het leven gekomen, vier anderen raakten gewond, meldt het ministerie van Binnenlandse Zaken. De luchtmacht is ingeschakeld om de grondtroepen te ondersteunen. Vanwege de zware strijd zijn kantoren, scholen en winkels in de stad dicht gebleven. Artsen zonder Grenzen heeft een herdenkingsplechtigheid afgeblazen, die zou worden gehouden vanwege het Amerikaanse bombardement van een ziekenhuis van de hulporganisatie, precies een jaar geleden. Dat bombardement, waarbij tientallen patiënten en medewerkers van AzG omkwamen, was een vergissing. Het incident gebeurde tijdens gevechten met Talibanstrijders die Kunduz hadden ingenomen. Ze werden na enkele dagen weer uit de stad verdreven. Een Amerikaanse legerwoordvoerder in Afghanistan zegt nu dat de internationale troepenmacht de situatie in Kunduz op de voet volgt, maar nog geen reden ziet om in te grijpen. Ook in een ander deel van Afghanistan zijn de Taliban in het offensief. In de zuidelijke provincie Helmand vielen ze een politiebureau aan. Daarbij is een politiechef om het leven gekomen. Volgens getuigen blies een zelfmoordterrorist in een auto zichzelf op bij de ingang van het politiebureau, waarna gewapende strijders het terrein bestormden. Een woordvoerder van de provincie Helmand bevestigt de dood van de politieman, maar ontkent dat de Taliban het gebied waar het politiebureau staat in handen hebben. Helmand is een gebied waar de Taliban sterk aanwezig zijn. Er wordt veel opium geproduceerd, een belangrijke bron van inkomsten voor de strijders. ",Buitenland,https://nos.nl/artikel/2135697-taliban-openen-de-aanval-in-noorden-en-zuiden-van-afghanistan.html
24112,2011-09-15 20:05:00,Nota openbaar door menselijke fout,"Bij de publicatie van de Miljoenennota is iets mis gegaan met de testomgeving van de website. Er is per ongeluk getest met de echte Miljoenennota in plaats van een proefdocument. Ook is er een veel te voor de hand liggend internetadres voor gebruikt. Daardoor kon een oplettende internetter het bestand downloaden. Het bedrijf Facetbase is verantwoordelijk voor de publicatie van de stukken. ""Het was een menselijke fout. Een ervaren en gewaardeerde collega heeft een verkeerd bestand online gezet. In plaats van een leeg proefbestand, werd nu per ongeluk een map geladen met de Miljoenennota"", vertelt een woordvoerder van het bedrijf. Het bedrijf zegt maatregelen te nemen om dit soort fouten in de toekomst te voorkomen. Het bedrijf wil de processen aanscherpen, zodat niet één persoon over de publicatie gaat. Ook moet er bij publicatie een waarschuwing in beeld komen. Facetbase doet veel voor de overheid en wil dat ook graag blijven doen. Maar dit keer heeft het verkeerd uitgepakt. ""Dat vinden we bijzonder spijtig en we betreuren het bijzonder"", aldus de woordvoerder. Facetbase is gevestigd in Rosmalen en bestaat drie jaar. Het bedrijf helpt organisaties met het ontwikkelen en online publiceren van bestanden; zoals jaarverslagen, kwartaalberichten en dus ook de Miljoenennota. De onderneming heeft onder andere gewerkt voor bedrijven en instellingen zoals Unicef, Gamma Holding, Rabobank en de rijksoverheid. Er werken drie vaste medewerkers. Sinds 2009 publiceert het Rosmalense bedrijf de Miljoenennota voor het ministerie van Financiën.",Economie,https://nos.nl/artikel/273095-nota-openbaar-door-menselijke-fout.html
224196,2021-04-05 22:47:00,Navalny overgeplaatst naar ziekenafdeling in strafkolonie,"De Russische oppositieleider Aleksej Navalny is overgeplaatst naar een medische afdeling in de strafkolonie waar hij vastzit. Hij repte maandag op zijn Instagramaccount over lichte verhoging en een vervelende hoest. Bij medisch onderzoek vertoonde hij symptomen van een luchtwegaandoening, zegt de federale gevangenisdienst tegen het Russische nieuwsagentschap Izvestia. Volgens Navalny zijn drie van de vijftien gedetineerden op zijn afdeling naar de ziekenboeg gebracht. Mogelijk hebben zij tuberculose. Het nieuwsagentschap Izvestia schrijft echter dat er geen tuberculose heerst in de strafkolonie op zo'n 100 kilometer ten oosten van Moskou. Navalny wordt in ieder geval getest op het coronavirus. De opponent en criticus van president Poetin had al rug- en beenklachten en klaagde eerder over de gebrekkige medische voorzieningen in het strafkamp. Ook zou hij om het uur worden gewekt en daardoor lijden onder slaapgebrek. Navalny besloot vorige week in hongerstaking te gaan, om af te dwingen dat hij door een onafhankelijk arts wordt onderzocht. Zijn team zegt dat hij voorafgaand aan zijn hongerstaking al acht kilo was afgevallen. Begin februari werd Navalny veroordeeld tot 3,5 jaar gevangenschap. Een rechter zette een voorwaardelijke gevangenisstraf van 3,5 jaar die hij in 2014 kreeg opgelegd wegens fraude om in een onvoorwaardelijke straf. Wel is het jaar huisarrest dat hij als onderdeel van deze zaak had gehad, afgetrokken van zijn tijd in gevangenschap. Een hoger beroep in de zaak werd later verworpen.",Buitenland,https://nos.nl/artikel/2375552-navalny-overgeplaatst-naar-ziekenafdeling-in-strafkolonie.html
11895,2010-11-18 12:20:00,Champagne uit scheepswrak goed te drinken,"Champagneflessen die 150 jaar op de bodem van de Oostzee hebben gerijpt, maken kans om de duurste champagne ooit te worden. Elke fles moet meer dan 50.000 euro opleveren. De 168 flessen zijn deze zomer in de buurt van de Ålandseilanden door duikers uit een scheepswrak gevist. De Oostzee blijkt een perfecte wijnkelder te zijn. De temperaturen zijn er laag, het is donker en er is weinig zuurstof. Wijnproevers verklaren dan ook dat de champagne goed te drinken is. De drank heeft ""een zeer sterk en intens aroma"", aldus een Zweedse champagnekenner. Waarschijnlijk zijn de flessen in de eerste helft van de 19de eeuw in Frankrijk gevuld. Dat konden onderzoekers aan de hand van de flessensoort en kurken achterhalen. De duikers kunnen niet van de vondst profiteren omdat de overheid van Åland eigenaar is. Het scheepswrak ligt namelijk in de wateren van deze autonome Finse regio. De overheid wil er het maximale uit halen en de champagne niet in één keer verkopen. De eerste fles gaat waarschijnlijk in 2011 onder de hamer. ",Buitenland,https://nos.nl/artikel/199140-champagne-uit-scheepswrak-goed-te-drinken.html
39849,2012-06-25 15:25:00,Verkoop tablets fors toegenomen,"De verkoop van tabletcomputers is het afgelopen halfjaar flink gestegen. In de eerste helft van 2012 zijn in Nederland ruim een miljoen tablets verkocht. In laatste half jaar van 2011 waren dat er 750.000. Volgens het marktonderzoekbureau Intomart GfK, dat de cijfers levert, beschikt nu een kwart van de Nederlandse internetgebuikers over een tablet, zoals een iPad van Apple. Het aantal smartphonegebruikers steeg in het afgelopen halfjaar met 600.000 naar 6 miljoen. ",Economie,https://nos.nl/artikel/388020-verkoop-tablets-fors-toegenomen.html
222356,2021-02-22 21:19:00,Duizenden vrijwilligers helpen vervuilde stranden Israël schoonmaken,"De zon schijnt en het is twintig graden, maar toch zijn er vandaag geen handdoeken en parasols te zien op het strand bij Ga'ash, zo'n vijftien kilometer boven Tel Aviv. De enige badgasten die er zijn dragen handschoenen, beschermende kleding en hebben groene vuilniszakken bij zich. Ze verzamelen teer, een kleverige zwarte smurrie die sinds vorige week aanspoelt op de Israëlische stranden. Onder de tientallen vrijwilligers zijn ook Dafna Rechter en Goni Idelman, twee dertigers die in de buurt wonen. Hoewel ze elkaar pas een uur kennen, ogen ze als een ingespeeld duo. Met een stuk gaas tussen hun handen zeven ze het zand en de stenen om de aangekoekte teer eruit te halen. In hun vuilniszak hebben ze een paar kilo van de viezigheid verzameld. Tekst gaat onder de foto verder. ""Het schiet niet echt op"", zegt Rechter, ""we zijn een uur bezig en de zak zit nog niet eens voor de helft vol. Maar het is het enige wat we kunnen doen."" Net als deze vrijwilligers trokken de afgelopen dagen duizenden Israëliërs naar de stranden om de kust schoon te maken. Volgens schattingen zijn er sinds afgelopen woensdag tientallen tot vele honderden tonnen teer aangespoeld, vermoedelijk door een olielek van een schip op de Middellandse Zee. Ook in buurland Libanon werd teer op de stranden aangetroffen. De Israëlische autoriteiten spreken over een van de grootste ecologische rampen in de geschiedenis van het land, en sloten gisteren alle stranden aan de Middellandse Zee voor bezoekers. Volgens berichten raakten meerdere mensen onwel door giftige dampen. Ook spoelde een dode walvis aan, die mogelijk is blootgesteld aan olie. Tekst gaat onder de foto verder. De effecten zijn inderdaad ernstig, zegt ook ecoloog Dan Adelist van de universiteit van Haifa, die de afgelopen dagen op de stranden was. Maar hoe groot de ramp precies is, is volgens hem nog onduidelijk. ""We hebben dode zeeschildpadden gevonden die hier een bedreigde soort zijn, en ook andere dieren zijn omgekomen door de teer"", aldus de wetenschapper. ""Maar de hoeveelheid aangespoelde dode dieren valt tot nu toe mee. Al zegt dat niet alles over de impact. Olie is een schadelijk goedje en we weten niet hoeveel er nog in de zee ligt."" Tekst gaat onder de foto verder. Het is niet alleen een kwestie van de stranden schoonmaken, zegt ook hoogleraar biologische oceanografie Ilana Berman-Frank. ""Dit soort ongelukken hebben een effect op de hele voedselketen, op het strand en in zee. Teer en olie blokkeren de aanvoer van licht en zuurstof, waardoor dieren en planten kunnen sterven. De effecten daarvan kunnen nog jarenlang aanhouden."" En ook het schoonmaken van het strand is nog niet zo eenvoudig, zegt directeur Arik Rosenblum van natuurorganisatie Ecoocean, die de afgelopen dagen met duizenden vrijwilligers in de weer was. ""Het is lastig de teer verwijderen zonder de natuur te beschadigen"", zegt hij. ""Je trekt al snel levend weefsel mee, omdat het zo kleverig is."" Behalve natuurbeheerders heeft de regering inmiddels ook militairen ingezet om te helpen schoonmaken. Maar volgens de milieubeweging komt de hulp van de overheid te traag op gang en is het niet genoeg. Het onderzoek naar de oorzaak van de olieramp loopt intussen ook. Vermoedelijk heeft een tanker enkele weken geleden de brandstof gelekt. Welk schip dat was, is nog onduidelijk. Het ministerie van Milieu liet weten zo'n tien verdachte schepen in het vizier te hebben. Tekst gaat onder de foto verder. Maar de rechter heeft vandaag verboden om details te publiceren over de mogelijke dader, ""om het complexe onderzoek met internationale aspecten in dit gevoelige stadium niet te schaden"". Israëlische media zijn tegen de zwijgplicht in beroep gegaan, en ook natuurorganisaties zijn kritisch. ""Wij eisen maximale openheid over deze ramp"", zegt directeur Maya Jacobs van milieuorganisatie Zalul. ""Alle informatie moet op tafel komen."" Vrijwilligers en militairen blijven intussen bezig om de aangespoelde teer van de kustlijn te verwijderen. Het duo op het strand bij Ga'ash blijft schoonmaken tot het donker is, zegt Dafna Rechter. ""En morgen of overmorgen komen we weer terug. Er is nog een hoop werk te doen."" De schoonmaakwerkzaamheden zullen zeker nog maanden duren, is de verwachting.",Buitenland,https://nos.nl/artikel/2369868-duizenden-vrijwilligers-helpen-vervuilde-stranden-israel-schoonmaken.html
75160,2014-01-21 17:19:00,Minderjarigen makkelijk aan alcohol,"Het is voor minderjarigen nog steeds veel te eenvoudig om aan alcohol te komen. Dat concludeert staatssecretaris Van Rijn van Volksgezondheid naar aanleiding van een onderzoek dat in opdracht van het ministerie is uitgevoerd. Uit het onderzoek blijkt dat controle van de leeftijdsgrens bij de verkoop van alcohol in de afgelopen twee jaar wel is verbeterd. Eind vorig jaar controleerden bijvoorbeeld supermarkten, slijterijen en horecagelegenheden in 47 procent van de gevallen of de koper van alcohol wel de juiste leeftijd had. In 2011 lag het percentage nog op 28. Van Rijn noemt de gemiddelde naleving van de leeftijdsgrens echter nog steeds onvoldoende. Overigens is de leeftijdsgrens om alcohol te kopen op 1 januari verhoogd van 16 naar 18 jaar. ""Met elkaar kunnen we bij een gemiddelde van 47 procent niet anders concluderen dan dat het glas half leeg is. Daarin moet echt een forse verbetering komen."" Van Rijn gaat de betrokken partijen aanspreken op hun verantwoordelijkheid om de wet na te leven. In dat overleg staat de slechte score bij de verkoop van alcohol via internet bovenaan de agenda, zegt de staatssecretaris. ""Dat het onze 15 jarige mystery shoppers in alle gevallen is gelukt om alcohol via internet thuisbezorgd te krijgen is gewoon niet goed"". Afgelopen najaar hebben zogenoemde ""mystery shoppers"" van 15 jaar in totaal 1410 keer een poging gedaan alcohol te kopen. Dat probeerden ze in supermarkten, slijterijen, sportkantines, de horeca en via internet. Online-verkopers bleken vrijwel nooit de leeftijd van kopers te controleren. Slijterijen bleken dat het vaakst op leeftijd te controleren: 63 procent bij de verkoop van zogeheten zwak-alcoholhoudende drank en 73 procent bij de verkoop van sterke drank. Daarna volgden de supermarkten en de horeca.",Politiek,https://nos.nl/artikel/600420-minderjarigen-makkelijk-aan-alcohol.html
180604,2018-09-01 01:54:00,Weer VVD'er uit Tweede Kamer: Hennis gaat VN-missie in Irak leiden,"VVD-Kamerlid en oud-minister van Defensie Jeanine Hennis gaat voor de Verenigde Naties aan de slag in Irak. Ze wordt Speciaal Vertegenwoordiger van de Secretaris-Generaal van de VN in Irak en gaat de VN-missie daar leiden. Hennis is de opvolger van de Slowaak Ján Kubis, die de functie bekleedde sinds 2015. Het is de tweede keer dat een Nederlander VN-gezant voor Irak wordt. Oud-PvdA-leider Ad Melkert had die functie van 2009 tot en met 2011. Hennis is de tweede VVD-prominent die deze week uit de Kamer vertrekt. Donderdag liet Kamerlid Han ten Broeke weten op te stappen vanwege een ""ongelijkwaardige relatie"" met een fractiemedewerkster in 2013. Jeanine Hennis stond bij de afgelopen verkiezingen op de tweede plaats van de VVD-lijst en geldt als een vertrouweling van premier Rutte. Ze was in het tweede kabinet-Rutte minister van Defensie en werd ook genoemd voor een ministerspost in het huidige kabinet. Zover kwam het niet, want kort voor het aantreden van Rutte-III trad ze in oktober vorig jaar af. De Tweede Kamer had zware kritiek op haar functioneren en zei dat Hennis knullig had gehandeld na een kritisch rapport van de Onderzoeksraad voor Veiligheid (OVV). Dat ging over een fataal ongeluk in Mali, waarbij twee Nederlandse militairen om het leven kwamen en een gewond raakte. Het ongeluk was volgens de OVV het gevolg van tekortkomingen bij Defensie.",Politiek,https://nos.nl/artikel/2248424-weer-vvd-er-uit-tweede-kamer-hennis-gaat-vn-missie-in-irak-leiden.html
115935,2015-10-28 23:07:00,Oud-KLM-topman Sergio Orlandini overleden,"Sergio Orlandini, de vroegere president-directeur van KLM, is afgelopen nacht op 94-jarige leeftijd in zijn slaap overleden, meldt het vakblad Zakenreis. Orlandini was van 1973 tot 1987 de hoogste baas bij KLM. Daarna bleef hij nog jaren commissaris bij het bedrijf. Orlandini werd geboren in Italië maar kwam al op vijfjarige leeftijd met zijn ouders naar Nederland. Hij studeerde bedrijfseconomie in Rotterdam en kwam in 1951 in dienst bij KLM. De huidige KLM-directeur Pieter Elbers zegt in Zakenreis dat KLM veel aan Orlandini te danken heeft. Mede door zijn enorme inzet en visie is KLM uitgegroeid tot een wereldwijd toonaangevende luchtvaartmaatschappij, aldus Elbers. In 2003 sprak Orlandini zich uit tegen de overname van KLM door Air France. ""Dit is een ramp, de company is weggegeven, KLM wordt helemaal overgenomen ondanks de mooie woorden"", wordt Orlandini geciteerd in Zakenreis.",Binnenland,https://nos.nl/artikel/2065684-oud-klm-topman-sergio-orlandini-overleden.html
20281,2011-06-14 14:01:00,Schultz: snelwegen breder aanleggen,"Snelwegen in Nederland moeten standaard breder worden aangelegd. Dat stelt minister Schultz van Haegen in haar visie op het ruimtelijk beleid en de infrastructuur. Veel snelwegen hebben nu nog twee keer twee rijbanen. Als het aan Schultz van Haegen ligt, wordt de standaard op hoofdwegen in de Randstad twee keer vier rijstroken; op andere snelwegen twee keer drie. Ze pleit er ook voor dat de bestaande infrastructuur beter wordt benut. Daarom wil ze dat spitsstroken eerder worden opengesteld, bij 1350 auto's per uur, in plaats van 1500. De minister vindt verder dat vanaf 2020 tussen de belangrijkste bestemmingen zoveel treinen moeten rijden, dat er geen spoorboekje meer nodig is. In haar visie benadrukt Schultz van Haegen dat gemeenten en provincies meer vrijheid moeten krijgen. Zo laat ze afspraken over verstedelijking en groene ruimte aan de lagere overheden over.",Politiek,https://nos.nl/artikel/248231-schultz-snelwegen-breder-aanleggen.html
64942,2013-08-07 08:53:00,FrieslandCampina beboet in China,"De Chinese mededingingsautoriteit heeft FrieslandCampina en vijf andere melkpoederproducenten een boete opgelegd van in totaal 85 miljoen euro. De bedrijven hebben volgens China de prijs van babymelkpoeder opgedreven door distributeurs minimumverkoopprijzen op te leggen. FrieslandCampina moet een boete van 5,9 miljoen euro betalen. De andere beboete bedrijven zijn Danone, Fonterra, Biostime, Mead Johnson en Abbott. De prijzen van buitenlands melkpoeder zijn in China flink gestegen sinds het schandaal in 2008 toen een aantal baby's overleden door vervuild Chinees melkpoeder. FrieslandCampina bevestigt zich niet aan de lokale wetgeving te hebben gehouden. ""Wij hebben de wet verkeerd geïnterpreteerd en spraken met onze afnemers vaste verkoopprijzen af,"" aldus een woordvoerder. FrieslandCampina bevestigt zich niet aan de lokale wetgeving te hebben gehouden. ""Wij hebben de wet verkeerd geïnterpreteerd en spraken met onze afnemers vaste verkoopprijzen af,"" aldus een woordvoerder. In maart begonnen de Chinese autoriteiten een onderzoek naar de melkpoederprijs. Sindsdien is melkpoeder goedkoper geworden in China.",Economie,https://nos.nl/artikel/537476-frieslandcampina-beboet-in-china.html
4018,2010-04-18 18:55:00,Poolse president bijgezet in koninklijke crypte,"In de Poolse stad Krakau is de begrafenisplechtigheid van president Lech Kaczynski afgelopen. Na een mis in de Mariakathedraal werden zijn lichaam en dat van zijn vrouw bijgezet in de koninklijke crypte in Krakau. Kaczynski is de eerste president die die eer te beurt valt. Volgens de politie zijn 150.000 mensen op de uitvaart afgekomen. Ze konden de mis volgen op grote schermen die door de hele stad stonden. Eerder gooiden de wachtenden gele en rode anjers naar de lijkwagen met het paar. Anjers waren de lievelingsbloemen van Maria Kaczynska. Toen hun kisten op een caisson de Wawel-burcht werden ingereden, klonk een saluutschot van 21 kanonnen en werd de enorme bel van de kathedraal door twintig monniken geluid. In de kerk woonden genodigden de mis bij. Veel regeringsleiders moesten verstek laten gaan vanwege de aswolk boven Europa. Zo konden premier Balkenende en prins Willem-Alexander niet aanwezig zijn bij de begrafenis en waren ook de Amerikaanse president Obama, de Duitse Bondskanselier Merkel en de Britse kroonprins Charles afwezig. Wel aanwezig waren de leiders van de Baltische staten, evenals de Tsjechische president Klaus en de Oekraïense president Janoekovitsj. Zij hadden de reis per auto afgelegd. Ook de Russische president Medvedev kwam. Hij nam het vliegtuig, ondanks dat het Europese vliegverkeer is platgelegd. De aanwezigheid van de Russische president wordt een grote doorbraak gezien in de vaak moeizame relatie tussen de buurlanden. Tijdens de ceremonie verwees de aartsbisschop die de mis leidde expliciet naar zijn aanwezigheid. ""De sympathie en hulp die we hebben ontvangen van onze Russische broeders heeft de hoop doen opleven voor hechtere banden en verzoening tussen onze landen."" Kaczynski kwam samen met zijn vrouw en nog 94 andere passagiers om het leven bij een vliegtuigongeluk op weg naar een herdenking van het bloedbad in Katyn. De oorlogsmisdaad is de zwartste bladzijde in de Russisch-Poolse betrekkingen. Op last van Stalin werden vele duizenden Poolse officieren vermoord in de Tweede Wereldoorlog. Afgelopen nacht was er nog een wake voor de Kaczynski's in de hoofdstad Warschau. Daarna werden hun kisten door de stad gereden langs plaatsen die voor de president belangrijk zijn geweest, zoals het gemeentehuis. Kaczynski was enkele jaren burgemeester van de Poolse hoofdstad. Vervolgens werden de resten per vliegtuig overgebracht naar de koningsstad Krakau. Het vliegtuig vloog lager dan gebruikelijk om de aswolk boven Polen te ontwijken. Na de mis daalde de naaste familie van Kaczynski af in de crypte voor het sluitstuk van de ceremonie. Dat gedeelte werd op verzoek van de familie niet uitgezonden. Onder meer zijn dochter Marta en broer Jaroslaw, ooit premier van Polen, namen persoonlijk afscheid van het echtpaar. De crypte zal elke zondag te bezoeken zijn voor het publiek, na de mis in de Mariakathedraal.",Buitenland,https://nos.nl/artikel/151410-poolse-president-bijgezet-in-koninklijke-crypte.html
138412,2016-09-14 12:48:00,Konvooien staan klaar voor tocht naar Aleppo,"In het niemandsland tussen Turkije en Syrië staan twee konvooien met hulpgoederen klaar om naar Aleppo te rijden. Het wachten is op toestemming van de Syrische regering. De konvooien staken de grens over bij de Turkse plaats Cilvegozu. Dat ligt op ruim anderhalf uur rijden van Aleppo, waar ongeveer een kwart miljoen mensen op voedsel en geneesmiddelen wacht. ""Het duurt allemaal langer dan we hoopten"", zei VN-woordvoerder David Swanson tegen persbureau Reuters. In twintig van de in totaal veertig vrachtwagens zitten hulpgoederen van de VN. Het verlenen van hulp aan de bevolking van belegerde steden heeft prioriteit nu het staakt-het-vuren dat maandag inging, lijkt te houden. De vertraging wordt vermoedelijk veroorzaakt door onenigheid over de vraag of aan alle voorwaarden voor het staakt-het-vuren is voldaan. Nieuwszender Al Arabya kreeg de lijst met soms ingewikkelde voorwaarden in handen. Zo moeten de strijdende partijen in Aleppo zich terugtrekken uit het gebied rond de Castello Road, de belangrijke toegangsweg tot Oost-Aleppo. In Syrië zelf staan VN-vrachtwagens klaar om ook in andere plaatsen hulpgoederen af te leveren. ""Maar pas als dat mogelijk is"", zei Swanson.",Buitenland,https://nos.nl/artikel/2132064-konvooien-staan-klaar-voor-tocht-naar-aleppo.html
78583,2014-03-16 13:33:00,Blinde bedelaar had fortuin,"Een blinde vrouw die 50 jaar lang op straat bedelde in de Saudische stad Jeddah, bleek een fortuin te bezitten. De ontdekking werd gedaan nadat de vrouw op 100-jarige leeftijd onverwachts was overleden. Dat meldt de Arabische zender Al Jazeera. Haar buren waren sprakeloos toen bleek dat de vrouw een grote som geld, juwelen, gouden munten en vier gebouwen in de buurt bezat. Een vriend van de blinde vrouw was een van de weinigen die wisten dat ze rijk was. Ze had hem in vertrouwen genomen. Hij had de vrouw herhaaldelijk gevraagd waarom ze niet stopte met bedelen. Haar antwoord was steevast: ""Ik wil goed voorbereid zijn op slechtere tijden"". Tegen Al Jazeera zei hij dat de vrouw geen familie had en dat hij haar bezittingen daarom aan de Saudische autoriteiten heeft overgedragen. ",Buitenland,https://nos.nl/artikel/624024-blinde-bedelaar-had-fortuin.html
237619,2022-03-15 17:10:00,Tweede Kamer stemt opnieuw voor opnemen rechten lhbti'ers en gehandicapten in Grondwet,"Een grondwettelijk verbod op discriminatie vanwege een handicap of seksuele gerichtheid is opnieuw een stapje dichterbij gekomen. Vanmiddag steunde de Tweede Kamer opnieuw een voorstel daarover van D66, GroenLinks en PvdA. Omdat het om een grondwetswijziging gaat, moeten zowel de Tweede als de Eerste Kamer er twee keer over stemmen, met een Tweede Kamerverkiezingen tussen de beide stemmingen. Bovendien is bij de tweede stemming een twee derde meerderheid vereist. Die grotere meerderheid was er vandaag in de Tweede Kamer ruimschoots. Het voorstel gaat nu opnieuw naar de Eerste Kamer. Als de senatoren er dan ook met twee derde meerderheid mee instemmen, is de grondwetswijziging een feit. De kans daarop is groot, want ook bij de eerste stemming in de senaat steunden 58 van de 75 Kamerleden het initiatief, en de samenstelling van de Eerste Kamer is in de tussentijd niet veranderd. Nu wordt in artikel 1 van de Grondwet discriminatie wegens godsdienst, levensovertuiging, politieke gezindheid, ras, geslacht of op welke grond dan ook verboden. De initiatiefnemers willen dat in dat rijtje ook handicap en seksuele gerichtheid worden verankerd. Voorzitter Astrid Oosenbrug van het COC, de belangenbehartiger van lhbti'ers, noemt het ""geweldig nieuws"" dat de Tweede Kamer het voorstel opnieuw zo ruim steunt. ""Juist in deze sombere tijden waarin we zien hoe kwetsbaar democratie en mensenrechten zijn, en hoe belangrijk het is om die te koesteren."" Volgens Oosenbrug biedt de verankering in de Grondwet de garantie dat lhbti'ers ook over vijftig jaar nog kunnen genieten van hun verworven rechten. ""Dat we ook in de toekomst nog kunnen trouwen, kinderen kunnen opvoeden en beschermd zijn tegen discriminatie. Ook als de politieke of maatschappelijke wind onverhoopt draait in het nadeel van de regenbooggemeenschap."" ",Binnenland,https://nos.nl/artikel/2421308-tweede-kamer-stemt-opnieuw-voor-opnemen-rechten-lhbti-ers-en-gehandicapten-in-grondwet
243745,2022-09-10 09:26:48,Oekraïense militairen boeken snelste terreinwinst sinds maart,"Het Oekraïense leger heeft belangrijke vooruitgang geboekt in het tegenoffensief tegen de Russische bezettingsmacht in het zuiden van het land. Vanuit Kiev meldt de veiligheidsdienst dat Oekraïense eenheden de strategische plaats Koepjansk hebben heroverd op de Russen. De inname is onderdeel van een snelle opmars in door Rusland ingenomen gebied in de noordelijke regio Charkov. Oekraïne is volgens president Zelensky nu 50 kilometer doorgedrongen in bezet gebied. Koepjansk ligt ten zuidoosten van de stad Charkov en is een belangrijk knooppunt, waar verschillende spoorrails en wegen samenkomen die Rusland gebruikt voor de bevoorrading van zijn troepen verder in het zuiden van Oekraïne. Met de herovering van Koepjansk sluit het Oekraïense leger die aanvoerroute af. Natalia Popova, een adviseur van het hoofd van de regionale raad van Charkov, heeft op sociale media een foto geplaatst van Oekraïense troepen in Koepjansk. Ook een journalist van de online krant Kiev Independent bevestigt op Twitter dat de Oekraïense troepen in Koepjansk zijn. Het Oekraïense leger heeft volgens onbevestigde berichten ook de stad Izjoem, ten zuidoosten van Charkov, ingenomen. Meerdere Russische kanalen op chatapp Telegram melden dat de stad in handen van Oekraïense militairen is gevallen. Ook een Oekraïens parlementslid zegt op Twitter dat de militairen Izjoem hebben bereikt. Izjoem is volgens experts een belangrijk logistiek punt voor het Russische leger in de oostelijk gelegen Donbas. De afgelopen dagen hebben de Oekraïners in het noordoosten van de Donbas grote terreinwinst geboekt. Het is de snelste Oekraïense opmars sinds het leger in maart de Russen rond de hoofdstad Kiev wist te verjagen. In zijn dagelijkse videotoespraak zei president Zelensky dat ten minste 30 plaatsen zijn bevrijd in de regio Charkov. ""Ons leger, inlichtingeneenheden en veiligheidsdiensten vechten in verschillende operationele gebieden. Ze doen dat met succes"", zei hij. Rusland erkent dat zijn frontlinie in Charkov is verzwakt. Het hoofd van de door Rusland geïnstalleerde regering in het bezette deel van de provincie omschreef de opmars als een overwinning van Oekraïne, hij heeft Russische burgers in steden opgeroepen om te vluchten. Vorige week maandag kondigden de Oekraïense troepen in het zuiden van Oekraïne een offensief aan in de richting van de havenstad Cherson. Korte tijd later begon het offensief. Volgens Oost-Europadeskundige Bob Deen lijkt het erop dat de Oekraïners de Russen hebben verrast en dat ze er gebruik van hebben gemaakt dat er veel troepen verplaatst zijn. ""Oekraïne is al langer bezig met een offensief richting Cherson (in het zuiden) en de Russen hebben hun troepen daar versterkt. Daardoor zijn ze minder sterk in het noordelijke front bij Charkov"", zei hij eerder over het tegenoffensief.",Buitenland,https://nos.nl//artikel/2444071-oekraiense-militairen-boeken-snelste-terreinwinst-sinds-maart
130036,2016-05-09 22:42:00,'Belgische cipiers geloven niet meer in praten',"De spanning in Belgische gevangenissen houdt aan. Vandaag werd het leger ingezet om er de orde te bewaken. Sinds twee weken staken cipiers in Brussel en Wallonië. Ze eisen dat er iets verandert aan de slechte omstandigheden in de strafinrichtingen. In de gevangenis van Vorst in Brussel zijn militairen ingezet om de gemoederen te bedaren. Dat is hard nodig want het geschreeuw van gedetineerden was vanmiddag tot over de gevangenismuren te horen, vertelt correspondent Joris van Poppel. ""Er is veel frustratie. Er zitten te veel mensen. Cipiers klagen daar al jaren over, maar er wordt niets aan gedaan."" Buiten de gevangenis uit de 19de eeuw zitten stakende cipiers. Ze hopen op begrip van de gevangenen. ""Het is een groot probleem voor de gevangenen, maar ook voor de cipiers. Niets aan te doen. Te weinig personeel is voor iedereen moeilijk"", zegt een vakbondsleider. Advocaat Kris Luyckx heeft veel Syriëgangers bijgestaan en komt daardoor vaak in Belgische gevangenissen. Volgens hem is de situatie er mensonterend. ""Er is de afgelopen tien jaar nooit echt geïnvesteerd in de infrastructuur van gevangenissen. De laatste weken met de staking is de situatie echt heel schrijnend. Ik heb gevangenen meegemaakt die al tien dagen in hun cel zitten zonder gelucht te worden, met drie, vier mensen soms. Ze hebben er soms nog pis- en poepemmers, en die worden niet altijd geleegd. Mensen krijgen soms niet op tijd eten. Ik heb dit nooit meegemaakt."" De slechte omstandigheden kunnen zorgen voor verdere radicalisering van sommige gevangenen, denkt Luyckx. ""Gevangenissen zijn al een broeinest van radicalisering. Mensen die gevangen zitten zijn al verbitterd. Er is voor die mensen niet veel nodig om zich definitief af te keren van de overheid en de maatschappij."" De regering heeft nog geen goed antwoord op de onrust in de gevangenissen, zegt Joris van Poppel: ""De politiek heeft al een grote stap genomen door het leger in te zetten. Dat is nog nooit gebeurd. De vakbonden zijn er woest over."" In de gevangenis van Merksplas, waar dit weekend een opstand uitbrak onder de gedetineerden, staken de cipiers niet. Maar de gevangenen leven ook daar onder slechte omstandigheden. Tijdens de opstand zijn er cellen vernield. ""De gevangenen uit die vernielde cellen zijn naar andere cellen gebracht. Daardoor zitten er nu nog meer mensen in de cellen in die al overbevolkte gevangenis. Dat leidt tot frustratie. Vanochtend is door een aantal gevangenen flink kabaal gemaakt. De politie heeft mensen afgevoerd. Het was niet zo'n groot protest als dit weekend, maar de gemoederen zijn nog steeds verhit."" De discussie over de verouderde gevangenissen loopt al vele jaren. ""Het is heel oud zeer in België. Er moet veel meer geld naartoe"", aldus Van Poppel. ""Nu zijn de problemen zo acuut dat de politiek niets anders kan bedenken dan de inzet van het leger, en opnieuw praten met de cipiers. Maar praten alleen, daar hebben de cipiers geen vertrouwen meer in.""",Buitenland,https://nos.nl/artikel/2104127-belgische-cipiers-geloven-niet-meer-in-praten.html
73792,2013-12-28 13:58:00,Doden bij luchtaanval markt Aleppo,Bij een luchtaanval op een markt in Aleppo zijn zeker twintig mensen om het leven gekomen. Dat meldt het Syrisch Observatorium voor de Mensenrechten dat in Londen zetelt. Aleppo ligt al weken onder vuur van gevechtsvliegtuigen en helikopters van de militairen van president Assad. Volgens de organisatie in Londen zijn al meer dan 400 mensen omgekomen bij de luchtaanvallen. De aanval van vandaag was in een wijk in het noorden van Aleppo die in handen is van de opstandelingen. Door de aanvallen staat de vredesconferentie over Syrië op losse schroeven. De opstandelingen doen niet mee aan de conferentie als Assad de luchtaanvallen niet staakt. ,Buitenland,https://nos.nl/artikel/591423-doden-bij-luchtaanval-markt-aleppo.html
212347,2020-07-03 20:35:00,Supermarkten weren kokosproducten uit Thailand om apen-arbeid,"Albert Heijn en andere grote supermarktketens in onder meer Groot-Brittannië en de Verenigde Staten gaan bepaalde kokosproducten uit Thailand weren. Het gaat om producten waarbij apen zijn ingezet om de kokosnoten te plukken die als ingrediënt zijn gebruikt. Aanleiding voor het besluit is een onderzoek van dierenrechtenorganisatie PETA naar de leefomstandigheden van makaken-apen. Op beelden zijn apen aan touwen en kettingen te zien. De dieren proberen los te komen uit een kleine kooi of van de ketting waaraan ze vastzitten. De dieren worden volgens de dierenrechtenorganisatie slecht behandeld en vertonen tekenen van ""extreme stress"". Volgens PETA bestaan er in Thailand speciale 'apenscholen', waar de dieren getraind worden. Ook zijn medewerkers van de organisatie bij acht kokosplantages geweest waar ze naar eigen zeggen misstanden aantroffen. De plantages produceren ook voor bekende merken als Chaokoh en Aroy-D. Dat laatste merk ligt in de schappen van Albert Heijn. Een woordvoerder van de supermarktketen zegt dat na gesprekken met PETA is besloten om te stoppen met Aroy-D. De kokosproducten worden ""binnen enkele weken"" uit de schappen gehaald. De dierenrechtenorganisatie zegt dat in totaal zo'n 15.000 supermarktfilialen de merken niet meer zullen verkopen. Een meerderheid van de ketens zegt volgens PETA dat ze helemaal geen kokosproducten uit Thailand meer willen verkopen waarbij apen betrokken zijn geweest.",Binnenland,https://nos.nl/artikel/2339477-supermarkten-weren-kokosproducten-uit-thailand-om-apen-arbeid.html
229294,2021-08-07 20:34:00,Honderden nieuwe bosbranden uitgebroken in Griekenland,"In Griekenland zijn de afgelopen dag meer dan 400 nieuwe bosbranden uitgebroken, meldt persbureau Reuters. De grootste brandhaarden zijn momenteel op het eiland Evia en op de Peloponnesos, in de omgeving van de overblijfselen van het antieke Olympia. Volgens de burgerbeschermingsdienst werd aan het einde van de middag nog gestreden tegen 55 actieve branden. De Grieken hebben te maken met de hevigste bosbranden in dertig jaar tijd. Die braken begin deze week uit. Sommige branden krijgt de brandweer snel onder controle, andere breiden zich juist snel uit. Honderden brandweerlieden zijn ingezet om het vuur onder controle te krijgen, maar ze worden tegengewerkt door de sterke wind. Premier Mitsotakis sprak eerder van een ""nachtmerriezomer"" en zei dat de hoogste prioriteit van de regering het beschermen van mensenlevens is. Het is de bedoeling dat alle bosgebieden die zijn afgebrand opnieuw aangeplant worden. Volgens Mitsotakis laten de branden ""de realiteit van klimaatverandering"" zien. De brand op de Griekse bergketen Parnitha die gisteren leidde tot grote problemen is in hevigheid afgenomen. De vrees bestaat echter dat het vuur weer oplaait door de aanwakkerende wind. De vlammen leidden gisteren tot een enorme rookwolk die richting Athene trok. Duizenden mensen moesten gisteren vanwege die brand geëvacueerd worden. Gisteravond verspreidde het vuur zich in de richting van het dorp Thrakomakedones, ten noorden van Athene. Er raakte niemand gewond, maar veel huizen en auto's zijn in de as gelegd. Dit zijn beelden van vannacht; inwoners van Limni op het Griekse eiland Evia werden per veerboot geëvacueerd voor het naderende vuur: Ook op de Balkan en in Turkije woeden nog altijd bosbranden. De Nederlandse luchtmacht assisteert de Albanese autoriteiten met twee Chinook-helikopters bij het onder controle krijgen van de brand. Defensie meldt dat Nederlandse militairen ruim 12 uur bezig zijn geweest met het blussen van branden op het Albanese schiereiland Karaburun. Daarbij werd zo'n 150.000 liter water ingezet. In het zuidwestelijke kustgebied van Turkije zijn de afgelopen dagen acht mensen om het leven gekomen door het natuurgeweld. Duizenden hectares grondgebied zijn verbrand en veel bewoners en toeristen moesten hun huis of hotel verlaten. Volgens de Turkse president Erdogan woeden er nu nog vijf branden in zijn land, onder meer in de provincies Mugla en Isparta. In de kuststad Manavgat, waar tien dagen geleden de eerste bosbrand uitbrak, is het vuur inmiddels uit. De brandweer kon de laatste branden eenvoudig blussen omdat er regen was gevallen.",Buitenland,https://nos.nl/artikel/2393073-honderden-nieuwe-bosbranden-uitgebroken-in-griekenland
151768,2017-04-08 08:45:00,Vier gevangenen vermoord in South Carolina,"Twee Amerikaanse gevangenen zijn opgepakt voor de moord op vier mede-gedetineerden. De lichamen van de slachtoffers werden ontdekt in een cel in de staat South Carolina. De slachtoffers waren tussen de 35 en 56 jaar oud. Een van hen was levenslang gestraft wegens ontvoering en moord, de anderen zaten vast vanwege vergrijpen als inbraak en mishandeling. De verdachten van 25 en 35 zitten levenslang vast wegens moord. De slachtoffers werden gewurgd of doodgestoken. Een motief is nog niet bekend. Het incident vond plaats in de Kirkland Correctional Institution, even buiten de hoofdstad Columbia. Daar worden gevaarlijke en gewelddadige gevangenen vastgehouden. Geweld komt vaker voor in Amerikaanse gevangenissen, maar een dergelijk bloedbad is uitzonderlijk.",Buitenland,https://nos.nl/artikel/2167159-vier-gevangenen-vermoord-in-south-carolina.html
69464,2013-10-20 07:54:00,Doden bij metrostaking VS,"Bij een ongeluk in de metro van San Francisco zijn twee medewerkers van het ov-bedrijf om het leven gekomen. De twee waren bezig met een spoorinspectie toen ze werden aangereden. Het ongeluk gebeurde tijdens een ov-staking in de stad. Bestuurders hebben het werk neergelegd vanwege een conflict met de werkgevers over salaris en arbeidstijden. Hoewel door de staking het personenvervoer is stil komen te liggen in San Francisco, rijden er nog wel enkele treinen over het netwerk. Zo werd deze trein verplaatst om graffiti te verwijderen. De vakbonden hadden al gewaarschuwd dat dat gevaarlijke situaties kan opleveren, omdat het vervoersbedrijf managers inzet om de treinen te rijden, in plaats van geroutineerde machinisten. De twee slachtoffers waren bezig met een inspectie van het spoor na een stroomstoring. Volgens het spoorbedrijf werd de metrotrein op het moment van het ongeluk bestuurd door een ervaren medewerker.",Buitenland,https://nos.nl/artikel/564580-doden-bij-metrostaking-vs.html
243421,2022-09-01 04:33:46,Wekdienst 1/9: Verhagen verhoord door aardgasenquêtecommissie • Deadline-day voor voetbaltransfers,"Goedemorgen! Vandaag verschijnt oud-vicepremier en minister van Economische Zaken Maxime Verhagen voor de parlementaire commissie die onderzoek doet naar de aardgaswinning in Groningen en voor de transfermarkt sluit kunnen voetbalclubs uit onder meer Engeland, Spanje, Italië, Duitsland en Frankrijk vandaag nog spelers aantrekken. De zon gaat flink schijnen, al zullen er soms ook enkele stapelwolken aan de hemel te zien zijn. Bij een veelal matige oostelijke wind, 3 of 4 Bft, wordt het 22 graden op de Wadden tot 26 in het zuidoosten. Ga je de weg op? Hier vind je het overzicht van de files en werkzaamheden. En bekijk hier de dienstregeling voor het spoor. China heeft zich schuldig gemaakt aan ""ernstige mensenrechtenschendingen"" tegen de Oeigoeren. Dat concluderen de Verenigde Naties in een langverwacht rapport over de heropvoedingskampen in de provincie Xinjiang. VN-onderzoekers zeggen dat de beschuldigingen van marteling van de moslimminderheid geloofwaardig zijn. Volgens de rapporteurs worden Oeigoeren en andere andere islamitische gemeenschappen in het land willekeurig opgesloten en is er sprake systematische marteling en mishandeling, waaronder seksueel geweld. Bovendien zijn er sterke aanwijzingen dat Oeigoeren worden onderworpen aan discriminatie op medisch gebied, bijvoorbeeld door gedwongen geboortebeperking. De conclusies staan in een lijvig VN-rapport van afzwaaiend mensenrechtenchef Michelle Bachelet. Er werd drie jaar aan het document gewerkt en de publicatie kwam op Bachelets laatste dag als Hoge Commissaris voor de Mensenrechten van de VN. In mei kreeg zij nog kritiek te verduren na een werkbezoek aan China. Critici vonden dat ze niet uitgesproken genoeg was over misstanden aldaar. Bij Kensington Palace in Londen zijn Britten gisteren samengekomen om stil te staan bij de dood van prinses Diana, precies 25 jaar geleden. Voor het hek van haar voormalige woning werden foto's van de prinses opgehangen en bloemen neergelegd. Fijne dag!",Buitenland,https://nos.nl//artikel/2442811-wekdienst-1-9-verhagen-verhoord-door-aardgasenquetecommissie-deadline-day-voor-voetbaltransfers
249017,2023-02-14 00:45:34,'Iran laat bekroonde filmregisseur Rasoulof vrij',"De bekroonde Iraanse filmregisseur Mohammad Rasoulof is vrijgelaten uit de gevangenis. Dat schrijft de hervormingsgezinde Iraanse krant Shargh. Rasoulof, onder meer bekend van zijn prijswinnende film There is no evil, zat vast sinds juli. Toen werd hij opgepakt nadat hij op sociale media kritiek had geuit over de manier waarop de overheid betogingen had neergeslagen. De protesten tegen het Iraanse regime namen sindsdien alleen maar toe, al zijn ze als gevolg van de harde repressie inmiddels wat geluwd. Mensenrechtenorganisaties zeggen dat er de afgelopen maanden meer dan 20.000 mensen zijn opgepakt, onder wie prominente sporters en mensen uit de cultuurwereld. Ook zouden ruim 500 betogers zijn omgekomen. Eerder deze maand liet Iran een andere filmregisseur vrij, Jafar Panahi. Ook hij zat vast sinds afgelopen zomer: hij werd opgepakt toen hij protesteerde tegen de arrestatie van Rasoulof. Rasoulof kwam vaker in aanraking met de Iraanse justitie. In 2010 werd hij al eens veroordeeld voor het filmen zonder vergunning. In 2017 werd zijn paspoort ingenomen en kreeg hij een werk- en reisverbod. Desondanks slaagde Rasoulof erin om films te blijven maken. Voor There is no evil won hij in 2020 de Gouden Beer op het filmfestival in Berlijn, al kon hij die prijs vanwege het reisverbod niet zelf in ontvangst nemen.",Buitenland,https://nos.nl//artikel/2463731-iran-laat-bekroonde-filmregisseur-rasoulof-vrij
224617,2021-04-15 10:00:00,"Historisch weinig huizen te koop, prijzen stijgen door","Huizenkopers hebben steeds minder te kiezen. Halverwege het eerste kwartaal stonden er maar 17.500 woningen te koop bij NVM makelaars. Dat is het laagste aantal sinds de makelaarsvereniging in 1995 de cijfers begon bij te houden. Door het geringe aanbod hebben kopers gemiddeld nog maar keuze uit minder dan twee huizen. En door die krapte blijven de prijzen fors stijgen. In het eerste kwartaal van vorig jaar betaalden kopers gemiddeld 400.000 euro voor een nieuwbouwhuis, inmiddels is dat al opgelopen tot 433.000 euro. Voor een bestaande woning betaalden kopers in de eerste drie maanden van dit jaar 385.000 euro, 15 procent meer dan vorig jaar. Zo'n grote stijging in een jaar is volgens de NVM de laatste 20 jaar niet meer voorgekomen. Vooral in een groot deel van Noord-Nederland schoten de prijzen afgelopen jaar omhoog. In regio's als Opsterland en Zuidwest Drenthe betaalden huizenkopers in het eerste kwartaal van dit jaar al 20 procent meer voor een huis dan een jaar geleden. Het past volgens de makelaars bij de stijgende belangstelling voor ""het landelijke gebied"". Daarmee steken deze regio's ruim boven de grote steden uit. In Rotterdam, Den Haag en Utrecht stegen de prijzen rond de 15 procent. In Amsterdam bleef de prijsstijging steken op 7 procent. Dat komt met name doordat de prijzen in Amsterdam de laatste jaren al fors gestegen waren, zeggen de makelaars. ""Het is ongekend wat er gebeurt op de huizenmarkt. De lage rente, het enorme woningtekort en de stabiele sociaaleconomische vooruitzichten zorgen voor krapte en jagen de prijzen verder omhoog"", zegt NVM-voorzitter Onno Hoes. ""De nood is hoog, een nieuwe minister met een specifieke verantwoordelijkheid voor ruimtelijke ordening en wonen is essentieel om het tij te keren""",Economie,https://nos.nl/artikel/2376800-historisch-weinig-huizen-te-koop-prijzen-stijgen-door.html
224168,2021-04-05 10:35:00,Bosma (PVV) kandideert zich weer als Kamervoorzitter,"De eerste uitdager van Khadija Arib heeft zich gemeld: PVV'er Martin Bosma stelt zich kandidaat voor het Kamervoorzitterschap. Op Twitter schrijft hij dat de Kamer weer een tegenmacht moet worden. ""Niet meer als lammetje van het kabinet, maar als leeuw van het dualisme. Nu meer dan ooit."" De 56-jarige Bosma zit 14 jaar in de Tweede Kamer en was de afgelopen jaren ondervoorzitter. In 2016 stelde hij zich kandidaat om scheidend voorzitter Anouchka van Miltenburg op te volgen, maar toen legde hij het af tegen Arib. Na de Tweede Kamerverkiezingen een jaar later kandideerde Bosma zich niet, omdat hij geen kans zou maken vanwege een 'cordon sanitaire' tegen de PVV. Dit keer lijkt Bosma in ieder geval steun te krijgen van een andere partij: Forum voor Democratie-leider Thierry Baudet liet gisteren al weten dat de PVV'er zijn favoriet is. ""Wij zullen uiteraard zijn kandidatuur steunen en voor hem stemmen!"" PVV-leider Wilders schrijft op Twitter over zijn partijgenoot: ""Wat een enorme kanjer, een betere voorzitter is er echt niet! PvdA'er Arib zit de Kamer nu ruim vijf jaar voor en heeft in november al gezegd dat ze graag door wil. Voor de rest hebben zich nog geen kandidaten officieel gemeld. Genoemd zijn de afgelopen tijd D66-Kamerlid Vera Bergkamp en VVD-Kamerlid Ockje Tellegen. Die laatste kwam terug in de aantekeningen van de gesprekken van de verkenners, waarbij wel werd genoemd dat Rutte niet enthousiast was omdat er dan ""te veel VVD"" is op sleutelposities. Beiden hebben zich ook niet officieel gemeld. Vorige week is de profielschets vastgesteld voor de functie. Een voorzitter moet beschikken over ""gedegen parlementaire ervaring"" en ""inzicht in de staatsrechtelijke verhoudingen"". En de voorzitter moet leiding kunnen geven ""met begrip voor de mogelijkheden van het ambtelijk apparaat"". Verder staat erin dat de voorzitter het dualisme tussen de Tweede Kamer en het kabinet moet bevorderen. Daarmee wordt de taakverdeling bedoeld tussen het kabinet en de Kamer: de regering regeert, het parlement controleert. De Tweede Kamer kiest woensdag de nieuwe voorzitter, kandidaten kunnen zich tot morgenochtend 10.00 uur melden. Alle kandidaten mogen een voordracht houden, waarna de anonieme stemming begint. Indien nodig zijn er meerdere rondes, totdat een kandidaat de absolute meerderheid heeft.",Politiek,https://nos.nl/artikel/2375469-bosma-pvv-kandideert-zich-weer-als-kamervoorzitter.html
108325,2015-07-01 00:26:00,Donald Trump sleept tv-station voor rechter,"Donald Trump sleept het tv-station Univision voor de rechter. De Amerikaanse zakenman en presidentskandidaat eist een schadevergoeding van 500 miljoen dollar, omdat de tv-zender de mede door Trump georganiseerde Miss USA-verkiezing niet wil uitzenden. Trump beschuldigt Univision van contractbreuk. De tv-zender nam het besluit omdat Trump bij het bekendmaken van zijn kandidatuur voor de Republikeinse Partij Mexicaanse immigranten heeft beledigd. Hij beschuldigde hen van drugssmokkel, verkrachtingen en andere misdrijven. Univision is een Spaanstalige tv-zender. De leiding is bang dat kijkers en adverteerders afhaken, als de zender zich aan het contract houdt. Dat loopt nog vijf jaar. De eerstvolgende verkiezing is op 12 juli. Twee bekende presentatoren, Cheryl Burke en Thomas Roberts, hebben zich vanwege Trumps uitlatingen teruggetrokken. Univision is niet de enige tv-zender die de Miss USA-verkiezing boycot vanwege Trumps opmerkingen. Ook de Engelstalige tv-zender NBC ziet ervan af. Beide zenders willen ook de Miss Universe-verkiezingen niet meer uitzenden, die mede door Trump wordt georganiseerd. Ook een Mexicaans tv-station ziet af van uitzending van de Miss Universe-verkiezing en de Mexicaanse afdeling laat voorlopig geen kandidate meedoen. Een door popster Ricky Martin georganiseerd benefiet-golftoernooi is vanwege Trumps uitlatingen naar een ander golfterrein verplaatst. In eerste instantie zou het op de Trump International Golf Club in Puerto Rico worden gehouden.",Buitenland,https://nos.nl/artikel/2044456-donald-trump-sleept-tv-station-voor-rechter.html
125217,2016-03-04 09:49:00,DNB: harder werken aan klimaatneutrale economie,"De Nederlandsche Bank vindt dat Nederland te weinig werk maakt van een overgang naar een klimaatneutrale economie. Een langetermijnvisie ontbreekt, zo staat in een rapport. DNB schrijft dat er snel een visie moet komen waarin de reductie van de CO2-uitstoot centraal staat. Er is in Nederland al een Energieakkoord met als doel dat Nederland in 2020 14 procent van de energie uit duurzame bronnen haalt. Maar DNB vindt dat akkoord onvoldoende en ""slechts een eerste stap in de richting van ingrijpender beleid"". ""De CO2-uitstoot is, na enkele jaren van daling, recentelijk weer gestegen. De Nederlandse economie is gespecialiseerd in CO2-intensieve processen, bijvoorbeeld in de chemie en bij kolencentrales. Dit betekent dat de Nederlandse economie relatief sterk kan worden geraakt door klimaatbeleid."" DNB-president Klaas Knot waarschuwde eerder al dat ook financiële instellingen geraakt kunnen worden door de afspraken in het klimaatakkoord van Parijs. ""De gevolgen zijn in eerste instantie voor de bedrijven, die worden minder waard. Maar vervolgens worden de belangen van financiële instellingen in die bedrijven ook minder waard"", zei Knot toen. Uit het rapport van DNB blijkt dat banken, pensioenfondsen en verzekeraars samen 87 miljard euro hebben gestoken in bedrijven die vooral actief zijn met fossiele brandstof. Volgens DNB kan een abrupte overgang de economische groei schaden en moet Nederland daarom ""tijdig een geloofwaardig en haalbaar pad naar een CO2-neutrale economie inzetten"". Door zo'n langetermijnvisie krijgen bedrijven de tijd om hun investeringen geleidelijk aan te passen, is het idee. Daardoor moeten grote verliezen bij bedrijven worden voorkomen. Volgens DNB moet de vermindering van de CO2-uitstoot centraal staan en is dat nu te weinig het geval. ""Tot nu toe richten Nederland en Europa zich vooral op afgeleide doelen, zoals energiebesparing en het vergroten van het aandeel van duurzame energie. Deze opties zijn idealiter onderdeel van een bredere strategie, waarin CO2-reductie centraal staat."" Een concrete maatregel waarvoor DNB pleit is een betere beprijzing van CO2-uitstoot. Er is nu al een ingewikkeld Europees systeem voor de handel in het recht om CO2 uit te stoten. Maar dat werkt niet goed, omdat bedrijven te veel gratis rechten hebben gekregen. De prijs van CO2-uitstoot bovenop die gratis rechten is laag. Voor bedrijven is er daarom geen prikkel om de uitstoot te verminderen, zegt de Nederlandsche Bank. ",Binnenland,https://nos.nl/artikel/2090539-dnb-harder-werken-aan-klimaatneutrale-economie.html
29849,2012-01-06 13:35:00,Tientallen doden bij aanslag Syrië,"In de Syrische hoofdstad Damascus zijn tientallen mensen gedood bij een zelfmoordaanslag. Dat meldt de Syrische staatstelevisie. Ook zouden tientallen mensen gewond zijn geraakt. Het doel van de aanslag was mogelijk een politiebusje, maar de meeste slachtoffers waren burgers. Twee weken geleden kwamen bij aanslagen in Damascus 44 mensen. In een voorstad van Damascus werden eerder vandaag waarnemers van de Arabische Liga aangevallen. Ze wisten zichzelf in veiligheid te brengen. Dit weekend worden de resultaten van de missie van de waarnemers besproken.",Buitenland,https://nos.nl/artikel/328437-tientallen-doden-bij-aanslag-syrie.html
185255,2018-11-29 08:43:00,Moeder en baby gedood door grizzlybeer in Canada,"In Canada zijn een 37-jarige moeder en haar dochter van 10 maanden gedood door een grizzlybeer. De vader ontdekte de lichamen bij hun huisje in de wildernis. Het gezin had zich de afgelopen drie maanden teruggetrokken in de bossen van het Yukon-territorium in Noordwest-Canada om te jagen. De vader werd aangevallen door de beer toen hij vallen aan het controleren was. De man wist de grizzly dood te schieten, maar ontdekte kort daarna dat het dier zijn gezin gedood had. De lichamen van zijn vrouw en dochter werden op korte afstand van hun hut gevonden. De politie denkt dat ze tijdens een wandeling zijn overvallen. Dit soort aanvallen door grizzly's zijn zeldzaam: de laatste keer dat er iemand in de Yukon door een beer werd aangevallen is een decennium geleden. Vaak komt een aanval voort uit een schrikreactie van de beer, als het dier overvallen wordt door de aanwezigheid van mensen.",Buitenland,https://nos.nl/artikel/2261318-moeder-en-baby-gedood-door-grizzlybeer-in-canada.html
115709,2015-10-26 09:06:00,Broers horen eis in moordzaak Drenthe,"Twee broers uit Hoogeveen die worden verdacht van drie moorden in Drenthe krijgen vandaag de eis te horen. De verdachten, ex-militair Admilson R. (30) en zijn broer Marcos (29), hebben volledige bekentenissen afgelegd. Een van de vermoedelijke slachtoffers is de 55-jarige Berend Smit uit Dwingeloo. Hij verdween in november 2012 tijdens een wandeling met zijn hond op het Dwingelderveld. Zijn lichaam werd drie dagen later gevonden. Hij bleek te zijn doodgeschoten. Daarnaast worden de twee broers verdacht van de moord op een bejaard echtpaar in augustus 2013. Het stel, beiden 77 jaar, werd in hun huis in Exloo om het leven gebracht. Waardevolle spullen als laptops waren uit huis verdwenen. Een van de bankpassen van het echtpaar werd later in Assen gebruikt. De twee verdachten werden vorig jaar aangehouden. Uit afgeluisterde gesprekken bleek volgens justitie dat ze informatie over de moorden deelden. Daarnaast komt volgens het OM het DNA-profiel van een van de verdachten overeen met DNA-sporen die zijn gevonden op de plaatsen waar de moorden zijn gepleegd. Op aanwijzen van een van de verdachten heeft de politie een vuurwapen gevonden in een bos bij Hoogeveen.",Binnenland,https://nos.nl/artikel/2065100-broers-horen-eis-in-moordzaak-drenthe.html
137535,2016-09-01 16:03:00,GroenLinks zet Gorkums raadslid uit fractie,"GroenLinks breekt met het Gorkumse raadslid Ilhan Tekir. Directe aanleiding is zijn steun aan de Turkse AK-partij en zijn keuze dit publiek te maken, onder andere in de Volkskrant. De Turkse Nederlander Tekir zit voor GroenLinks in de gemeenteraad in Gorinchem. Een paar weken geleden zei hij in de Volkskrant dat het Westen veel te hard oordeelt over president Erdogan, dat die goede prestaties heeft geleverd en dat hij ook op de partij van Erdogan stemt. De fractie, de wethouder van GroenLinks in Gorinchem en het bestuur van de afdeling Zuid-Holland-Oost zeggen dat ze met hem hebben gepraat over zijn uitspraken en dat dat niet tot overeenstemming heeft geleid. Volgens fractie, wethouder en bestuur is er geen gemeenschappelijke basis meer en kan hij niet meer als raadslid voor GroenLinks functioneren. Ze hebben hem gevraagd zijn zetel ter beschikking te stellen. Het partijbestuur van GroenLinks onderschrijft de conclusies. Volgens partijvoorzitter Meijer is het logisch dat er intensieve gesprekken zijn gevoerd, omdat steun aan de AK-partij diametraal tegenover de opvattingen van GroenLinks staat. ""Uiteindelijk bleken de tegenstellingen onoverbrugbaar en dit besluit is daarmee onvermijdelijk."" Tekir zegt in een reactie dat hij met stomheid is geslagen en dat hij zonder fatsoenlijk gesprek uit de fractie is gezet. Hij vindt de gang van zaken GroenLinks onwaardig.",Binnenland,https://nos.nl/artikel/2129407-groenlinks-zet-gorkums-raadslid-uit-fractie.html
98636,2015-02-09 19:07:00,Groningen toch naar RvS om gasbesluit Kamp,"De provincie Groningen vecht het gasbesluit van minister Kamp toch aan bij de Raad van State, ondanks de aanvullingen die de minister vandaag bekendmaakte. Commissaris van de Koning Van den Berg zei in een reactie dat hij niet terugkomt van zijn besluit om naar de Raad van State te stappen, de hoogste bestuursrechter van het land. ""We zullen morgen in ons college bekijken op welke gronden wij bij de Raad van State het besluit gaan aanvechten. Die zullen we delen met de Staten en vervolgens onze actie ondernemen."" Mogelijk sluiten de Groningse gemeentes zich hierbij aan. Burgemeester Den Oudsten van de stad Groningen wil er weinig over kwijt: ""Het enige dat ik erover kan zeggen, is dat ik verwacht dat de regio hier in solidariteit een positie kiest."" Minister Kamp maakte vanmiddag bekend dat er tot de zomer minder gas gewonnen wordt, maar dat nog niet is besloten of dat daarna zo blijft. Van den Berg was desondanks niet negatief over de aanvullende maatregelen van Kamp. ""Het feit dat nu een voorstel is gedaan, beschouwen we als een eerste, mooie en onomkeerbare stap."" Van den Berg zei dat er onder veel Groningers woede heerst, omdat de gasbel voor Nederland warmte en geld oplevert, maar er in Groningen vooral schade, onzekerheid en onveiligheid door ontstaat. Dat de Groningers door de tijdelijke verlaging van de productie een cadeau hebben gekregen van de minister, vindt Van den Berg niet. ""Mooie cadeautjes? Zo zien de Groningers dat helemaal niet. Het is niet meer dan billijk.""",Politiek,https://nos.nl/artikel/2018324-groningen-toch-naar-rvs-om-gasbesluit-kamp.html
146726,2017-01-18 06:22:00,Trump Daily 18 januari: nog twee dagen...,"Goodmorning, Never a dull moment in Washington! Chelsea Manning krijgt strafvermindering van president Obama, wat tot wisselende reacties leidt in Amerika (understatement!). Verder in de Trump Daily: de populariteitscijfers van Trump, de beoogde minister van Volksgezondheid en (opnieuw) Obamacare. - Het zong al weken rond, maar gebeurde gisteren ook daadwerkelijk: klokkenluider Chelsea Manning komt binnenkort op vrije voeten. Een militair tribunaal had haar in 2013 een gevangenisstraf van 35 jaar opgelegd voor het lekken van honderdduizenden diplomatieke ambtsberichten aan WikiLeaks. - President Obama heeft haar nu strafvermindering gegeven. Manning komt op 17 mei vrij. Let wel: dit is niet hetzelfde als gratie. Lees deze uitleg voor de juridische verschillen tussen pardon (gratie) en commutation (strafvermindering). In het NOS Radio 1 Journaal besteden we uiteraard uitgebreid aandacht aan deze zaak. - Obama geeft om 20.15 uur (Nederlandse tijd) zijn allerlaatste persconferentie als president. De geplande vrijlating van Manning zal ongetwijfeld aan bod komen. - De naam van Chelsea Manning stond al weken op shortlist van mensen die mogelijk gratie/strafvermindering konden krijgen. Toch is het besluit van Obama opmerkelijk. Obama was geen vriend van klokkenluiders. In zijn acht jaar als president heeft hij meer klokkenluiders laten vervolgen dan al zijn voorgangers bij elkaar. - De grote vraag is nu: hoe zal Julian Assange reageren? De WikiLeaks-voorman had vorige week beloofd dat hij bereid was zich uit te laten leveren aan de VS, als Obama clementie zou verlenen aan Manning. Assange dankte afgelopen nacht iedereen die zich had ingezet voor de vrijlating van Manning, maar zei niets over mogelijke uitlevering. - En hoe gaan de Republikeinen reageren? In de ogen van conservatief Amerika was Chelsea Manning jarenlang een landverrader, maar in de afgelopen maanden veranderden veel Republikeinen onder leiding van Trump in de grootste cheerleaders van Julian Assange. - Huisvoorzitter Paul Ryan, na Trump de machtigste Republikein, liet er geen misverstand over bestaan waar hij staat. Hij noemt de strafvermindering 'outrageous'. Donald Trump had bij het schrijven van deze nieuwsbrief nog niet gereageerd. - Alles aan het presidentschap van Trump is ongebruikelijk, zo ook de peilingen. Zelden betrad een nieuwe president het Witte Huis met zulke lage favorability ratings. Zijn populariteitscijfers zijn nog lager dan die van George W. Bush na de orkaan Katrina in 2005 (toen Bush' populariteit een dieptepunt bereikte). - Een reactie van Trump kon natuurlijk niet uitblijven op de nieuwste peilingen. ""The same people who did the phony election polls, and were so wrong, are now doing approval rating polls. They are rigged just like before."" - Als jullie nu denken: heeft Trump niet een punt? De peilingen zaten er toch geweldig naast in de aanloop naar verkiezingsdag? Dat is echt een mythe. Lees ook deze sterke analyse van NRC-collega Dick van Eijk. Zijn conclusie: de peilingen klopten behoorlijk, alleen de interpretatie ervan door journalisten en data-analisten niet. - Vandaag begint de hoorzitting van Tom Price, de beoogde minister van Volksgezondheid. Price was een van de felste criticasters van Obamacare en had als een van de weinige Republikeinen een alternatief plan ontwikkeld voor de zogenoemde Affordable Care Act. De hoorzitting begint om 16.00 uur Nederlandse tijd en is hier live te volgen. - Zijn nominatie is echter omstreden. Amerikaanse media onthulden dat Price investeerde in aandelen van bepaalde bedrijven, vlak voordat hij als senator instemde met wetgeving die gunstig uitpakte voor diezelfde bedrijven. Democraten hebben daarom om uitstel van de hoorzitting gevraagd. - Andere hoorzittingen die vandaag op de agenda staan: Wilbur Ross (handel), Nikki Haley (VN-ambassadeur) en Scott Pruitt (milieuagentschap EPA). Alle hoorzittingen beginnen om 16.00 uur Nederlandse tijd. - Obamacare blijft de gemoederen van politiek Washington bezighouden. Uit een onderzoek blijkt dat 18 miljoen Amerikanen hun zorgverzekering verliezen als het Congres Obamacare ongedaan maakt en geen alternatief plan heeft klaarstaan. Dit kan een hoofdpijndossier worden voor de Republikeinen, omdat veel Trump-stemmers afhankelijk zijn van Obamacare. Obama's kroonjuweel is volgens de laatste peilingen populairder dan ooit. - De groep van Democratische Congresleden die niet de inauguratie van Donald Trump zullen bijwonen, groeit met de dag. John Lewis was de eerste die aankondigde weg te blijven. Inmiddels hebben 57 collega's zich bij hem aangesloten. - De overheid krikt de veiligheidsmaatregelen in Washington stevig op in de aanloop naar Inauguration Day. In het NOS Radio 1 Journaal en later vanavond in het NOS Achtuurjournaal zenden we reportages uit over de enorme veiligheidsoperatie in DC. In Nieuws en Co hebben we een verhaal over Charles Brotman, die sinds Dwight D. Eisenhower in 1957 de presidentiële omroeper was, maar nu door Trump aan de kant is gezet. - Tot slot een leestip: vice-president Joe Biden kijkt terug op het roerige verkiezingsjaar.",Buitenland,https://nos.nl/artikel/2153540-trump-daily-18-januari-nog-twee-dagen.html
247593,2023-01-04 12:44:54,Vijf vragen over de EU-maatregelen voor reizigers uit China tegen corona,"Nu het aantal coronabesmettingen in China explosief stijgt, klinkt op veel plaatsen in de Europese Unie de roep om een gezamenlijk beleid rond inreisbeperkingen voor mensen uit China. Vanmiddag wordt in Brussel opnieuw gesproken over zo'n gezamenlijke aanpak, om een mogelijke nieuwe uitbraak in Europa in de kiem te smoren. Vijf vragen over de reactie van de Europese Unie op de toename van het aantal coronabesmettingen in China. China kampt met een hoog aantal coronabesmettingen sinds het land een aantal weken geleden de extreem strenge maatregelen plotseling losliet. Veel Chinezen gaan weer reizen. In Europa wordt gevreesd dat reizigers varianten van het virus meebrengen. Een aantal EU-landen heeft al inreisbeperkingen ingevoerd voor mensen uit China. Daarmee willen ze eventuele nieuwe coronavarianten tegenhouden. Voor zover bekend gaan in China nu alleen varianten rond die we hier al kennen, hoewel Peking nauwelijks betrouwbare informatie geeft over de virusuitbraak in het land. Frankrijk pleit voor maatregelen in de hele EU, omdat anders een testverplichting in het ene land via een ander land omzeild kan worden. Vandaag is er overleg met ambtenaren en experts. Verwacht wordt dat daar een gezamenlijke aanpak uitkomt. Uit vooroverleg blijkt dat een grote meerderheid van de lidstaten voor gecoördineerde maatregelen is. Of alle lidstaten de maatregelen daadwerkelijk zullen invoeren, is nog niet duidelijk. De lidstaten denken aan drie concrete maatregelen: Italië en Frankrijk stellen al een test bij aankomst verplicht en in België testen ze het water uit de vliegtuigtoiletten op virusdeeltjes. Reizigers uit China die aankomen in Spanje moeten negatief testen op corona of een geldig vaccinatiebewijs laten zien om het land in te mogen. Als een meerderheid van de lidstaten voor een gezamenlijke aanpak is, zal Nederland daarmee akkoord gaan, verwachten EU-bronnen. Nederland heeft tot nu toe geen testverplichting voor reizigers uit China. Wel krijgen reizigers uit China op Schiphol vanaf morgen een gratis zelftest aangeboden die ze vrijwillig kunnen uitvoeren. Als de test positief is, hoeft de besmette reiziger niet verplicht in isolatie. Verder gaat het RIVM het rioolwater rond Schiphol extra controleren op virusdeeltjes, zodat eventuele nieuwe varianten kunnen worden opgespoord.",Buitenland,https://nos.nl//artikel/2458659-vijf-vragen-over-de-eu-maatregelen-voor-reizigers-uit-china-tegen-corona
212232,2020-07-01 14:29:00,D66 en ChristenUnie willen excuses regering voor slavernijverleden,"Regeringspartijen D66 en ChristenUnie vinden dat de regering excuses moet aanbieden ""voor de rol die Nederland heeft gespeeld in het slavernijverleden"". Zij doen dit voorstel op de dag van Keti Koti, de viering van de afschaffing van de slavernij in de toenmalige Nederlandse koloniën, en vlak voor het debat met premier Rutte over institutioneel racisme in Nederland. De excuses moeten onderdeel worden van een bredere maatschappelijke discussie over ""de zwarte bladzijden uit onze geschiedenis"", zegt Segers. ""We kunnen ze niet zomaar dicht laten en we kunnen er ook niet een snel 'sorry' over uitspreken. We moeten ons als gehele samenleving verzoenen met een verleden waarin onmenselijk leed is aangedaan, dat tot op de dag van vandaag doorwerkt."" Jetten: ""Uitingen van spijt, berouw en schaamte zijn op zijn plaats. Maar daarmee nemen we nog geen historische verantwoordelijkheid voor onze geschiedenis. Dat kan alleen als we het leed erkennen van veel mensen en onze excuses aanbieden voor ons eigen handelen."" Op 13 juni riep GroenLinks-leider Klaver al op tot het maken van excuses. ""Je kan alleen verder met de toekomst als wij ons verleden erkennen"", zei hij. Naar aanleiding van een verzoek in de Eerste Kamer van de Partij voor de Dieren laat het kabinet onderzoeken of Nederland wettelijk moet vastleggen dat de slavernij en de slavenhandel misdaden tegen de menselijkheid waren. Dat onderzoek en het al dan niet aanbieden van excuses worden de verantwoordelijkheid van het Adviescollege dialooggroep slavernijverleden, die het kabinet vandaag bekend heeft gemaakt. In het adviescollege zitten onder anderen Edgar Davids en Lilian Gonçalves-Ho Kang You. De afgelopen jaren heeft de regering twee keer spijt betuigd. In 2013 sprak toenmalig vicepremier Asscher (PvdA) over ""diepe spijt en berouw"". In 2001 sprak toenmalig minister Van Boxtel van ""diepe spijt, neigend naar berouw"". In 2018 pleitte de Rotterdamse burgemeester Aboutaleb op Keti Koti voor excuses. Hij zei daar toen over: ""Asscher heeft diepe spijt betuigd. Een mooi gebaar dat paste bij die tijdsgeest. De volgende stap is excuses. Zodat we een punt kunnen zetten achter slavernij, een donkere pagina in de Nederlandse geschiedenis.""",Politiek,https://nos.nl/artikel/2339176-d66-en-christenunie-willen-excuses-regering-voor-slavernijverleden.html
24118,2011-09-15 20:53:00,Bonden ontevreden over Miljoenennota,"Voor de bonden is het ieder jaar de vraag wat het kabinet voor hen in petto heeft, zeker in deze tijden van bezuinigingen. Op de werkgeversorganisatie na, zijn de reacties op de Miljoenennota 2012 allesbehalve positief. Voorzitter Jaap Smit vindt dat de lasten onevenredig verdeeld zijn. Hij stelt dat met name de druk op de lage- en middeninkomens heel groot zal zijn. ""De maatregelen stapelen zich op, op de hoofden van mensen die toch al in een lastige positie zitten. Het kabinet moet de lasten verdelen, maar niet de samenleving. Het CNV hecht aan onderlinge verbondenheid en die wordt door het kabinetsbeleid niet bevorderd."" Voorzitter Gerrit van de Kamp voorziet grote problemen met de begroting voor de politie. Er is volgens hem geen enkele rekening gehouden met loonsverhoging voor het politiepersoneel. ""Deze begroting zal een grote wissel trekken op de cao-onderhandelingen. Vorig jaar is er geen salarisverhoging voor politiemensen geweest, terwijl die er in andere sectoren ondanks de crisis wel was. Opnieuw geen salarisverhoging zal mijn achterban niet accepteren."" Voorzitter Bernard Wientjes is niet ontevreden over de inhoud van de Miljoenennota. Hij treft er veel ""ondernemerschap"" in aan. Volgens hem is het geen verrassing dat de economische groei volgend jaar slechts 1 procent bedraagt, in plaats van de 1,5 à 2 procent waar eerder op werd gehoopt. ""Het allerbelangrijkste is dat we zo snel mogelijk duidelijkheid hebben over de toekomst van Europa. Als de leiders in Europa heel duidelijk uitspreken dat ze geloven in Europa en dat ze de euro in stand willen houden, zal dat direct leiden tot meer vertrouwen."" In eigen land moet een akkoord over de pensioenen voor rust zorgen, stelt Wientjes. Directeur Angelique van Dam maakt zich grote zorgen. ""Er is wederom een stapel van maatregelen die de chronisch zieken en gehandicapten gaat treffen. Nieuw is dat mensen met een inkomen van boven de 30.000 euro hun hele zorgtoeslag gaan verliezen. Dat zal waarschijnlijk één miljoen mensen gaan treffen."" ""Het kabinet heeft dezelfde boodschap als vorig jaar; mond vol van kwaliteit en excellentie, maar er wordt nog steeds bezuinigd op passend onderwijs en geschermd met prestatiebeloning terwijl dat niet werkt. Bij de AOb krijgen we het idee dat deze Miljoenennota een generale repetitie is van een nieuwe ronde bezuinigingen. Wie het onderwijs echt in de top-5 wil, laat investeren in kennis daar niet vanaf hangen."" ",Politiek,https://nos.nl/artikel/273107-bonden-ontevreden-over-miljoenennota.html
82171,2014-05-13 01:07:00,Kabinet: situatie Mali fragiel,"De veiligheidssituatie in het noorden van Mali is stabiel, maar fragiel. Dat schrijft het kabinet in een brief aan de Tweede Kamer (.pdf). In Noord-Mali doen Nederlandse militairen mee aan een anti-terreurmissie van de Verenigde Naties, MINUSMA. Vorige week nog sloegen een paar honderd meter naast het Nederlandse kamp raketten in. Het kabinet zegt dat is niet is vast te stellen of dat een toevalstreffer was, of dat ""de kennis over en de nauwkeurigheid van indirecte beschietingen toenemen."" Het kabinet noemt het toenemende aantal beschietingen in de brief wel ""een belangwekkende ontwikkeling"". Vanwege de veiligheidssituatie is bescherming van de Nederlandse militairen verbeterd. Hun tenten zijn vervangen door scherfwerende containers. De VN-missie in Mali is opgezet om om de veiligheid en stabiliteit in Mali te verbeteren en de lokale bevolking te beschermen. Nederlandse militairen gaan er vooral inlichtingen verzamelen. Volgens het kabinet is de humanitaire situatie in Mali nog altijd zorgwekkend. Als er niet snel toereikende voedselhulp komt, zal het aantal vluchtelingen volgende maand stijgen van 1,5 naar 1,9 miljoen.",Binnenland,https://nos.nl/artikel/647098-kabinet-situatie-mali-fragiel.html
87478,2014-08-08 05:01:00,"""Oorlogsmisdaden in Zuid-Sudan""","Zowel het regeringsleger als de opstandelingen in Zuid-Sudan maken zich schuldig aan oorlogsmisdaden. Dat stelt mensenrechtenorganisatie Human Rights Watch in een rapport over de oorlog in het Afrikaanse land. De strijd kenmerkt zich met name door moorden op burgers op grond van etniciteit, stelt de organisatie. Ook worden burgereigendommen op grote schaal vernietigd. Sinds december vorig jaar woedt in Zuid-Sudan een machtsstrijd tussen president Salva Kiir en zijn voormalige vice-president en nu rebellenleider Riek Machar. Bij die strijd zijn al duizenden doden gevallen. Hulporganisaties vrezen daarnaast voor een grote hongersnood. Sinds het begin van de oorlog zijn al 1,5 miljoen Zuid-Sudanezen op de vlucht geslagen.",Buitenland,https://nos.nl/artikel/684028-oorlogsmisdaden-in-zuid-sudan.html
139773,2016-10-03 21:40:00,Camper rijdt van bergweg: Nederlanders zwaargewond,"Twee Nederlanders zijn in de Oostenrijkse bergen zwaargewond geraakt toen hun camper van een weg in een ravijn viel. Het ongeluk gebeurde in de Hahntennjoch, een bijna 1900 meter hoge bergpas vlak bij de plaats Reutte. De camper van de Nederlanders raakte in een smalle bocht van de weg. Het reed door de vangrail, sloeg een paar keer over de kop en kwam 40 meter lager tot stilstand. Een man werd uit het voertuig geslingerd, een andere inzittende raakte bekneld. De identiteit van de twee is nog niet bekendgemaakt. Reddingswerkers hebben de mensen met veel moeite kunnen helpen. Daarbij werd een helikopter gebruikt. De Nederlanders zijn naar het ziekenhuis gebracht, maar ze zijn niet in levensgevaar.",Buitenland,https://nos.nl/artikel/2135816-camper-rijdt-van-bergweg-nederlanders-zwaargewond.html
40383,2012-07-04 20:49:00,Acties in verpleeg- en thuiszorg,"Abvakabo FNV gaat na de zomer actievoeren voor een betere cao voor zorgpersoneel. De vakbond heeft de onlangs afgesloten cao voor verpleeg-, verzorgingshuizen en thuiszorg niet ondertekend en voelt zich dus vrij om actie te voeren. Abvakabo FNV meldt dat 96 procent van de medewerkers van verpleeghuizen en thuiszorg de cao afwijst. Dat zou blijken uit een referendum dat de vakbond onder het personeel heeft gehouden. 20.000 medewerkers, ook niet-FNV-leden, brachten hun stem uit. Volgens Abvakabo blijkt uit de cao geen waardering voor zorgmedewerkers. Bovendien heeft de cao volgens de FNV geen draagvlak, omdat hij door drie bonden is ondertekend die samen maar 4 procent van het zorgpersoneel vertegenwoordigen. Dat zijn CNV, NU91 en FBZ. Wat de acties inhouden, is nog niet bekend. De Abvakabo-leden hebben een eigen 'Akkoord voor zorg' samengesteld. De hoofdpunten daarin zijn minder werkdruk, minder flexibilisering en meer waardering.",Binnenland,https://nos.nl/artikel/391508-acties-in-verpleeg-en-thuiszorg.html
182496,2018-10-07 16:22:00,Olievlek drijft richting het Eemskanaal,"In het Afwateringskanaal bij Farmsum ligt een grote olievlek. De brandweer zegt tegen RTV Noord dat de olie langzaam in de richting van het Eemskanaal drijft. Door schermen in het water te plaatsen moet de vlek op zijn plek gehouden worden. Waar de olie vandaan komt is volgens de brandweer nog een raadsel. Samen met medewerkers van de gemeente, de Omgevingsdienst en Waterschap Aa en Hunze zoeken ze naar de bron van de vervuiling. Dat gebeurde onder meer in de buurt van de zeesluis in Delfzijl, naast een zogeheten tankenpark van de NAM. Daar heeft een graafmachinist een putdeksel losgemaakt, zodat de onderliggende leiding geïnspecteerd kon worden. Inmiddels zijn alle rioolputten onderzocht met een speciale camera, maar ook dat heeft geen oorzaak aan het licht gebracht. Tankwagens proberen de olievlek nu zo goed mogelijk op te ruimen. Maandagochtend gaat het waterschap daar nog mee verder. Voor zover bekend zijn er geen dieren besmeurd met de olie. Ook heeft de brandweer nog geen meldingen van stankoverlast gekregen. Omwonenden zeggen dat er al sinds donderdag olie in het Afwateringskanaal ligt.",Regionaal nieuws,https://nos.nl/artikel/2253774-olievlek-drijft-richting-het-eemskanaal.html
32578,2012-02-22 15:00:00,Conflict APM Terminals voorbij,"Het cao-conflict bij containeroverslagbedrijf APM Terminals op de Rotterdamse Maasvlakte is ten einde. Belangrijkste meningsverschil tussen het bedrijf en de vakbonden ging over de manier waarop het AOW-gat moet worden gedicht. Dat gat is ontstaan door de verhoging van de pensioenleeftijd naar 67 jaar. Het containeroverslagbedrijf zal een deel van het geld betalen dat nodig is om de 700 werknemers financiëel te compenseren. De stakingen bij het bedrijf zijn nu beëindigd. Door de stakingen besloot de grootste reder ter wereld, het Deense Maersk, schepen niet meer naar Rotterdam te sturen, maar naar Antwerpen.",Economie,https://nos.nl/artikel/343952-conflict-apm-terminals-voorbij.html
33771,2012-03-12 22:18:00,CDA: geen hardere migratie-eisen,"Het CDA zal volgens partijvoorzitter Peetoom niet akkoord gaan met een verdere aanscherping van de immigratieregels. Dat heeft ze volgens het Nederlands Dagblad gezegd op een spreekbeurt in Well in Limburg. De afspraken uit het regeerakkoord zijn voor Peetoom de uiterste grens. ""Wij houden vast aan de afspraken uit het coalitieakkoord. De mogelijkheden zijn vanwege de Europese regels overigens sowieso beperkt."" Peetoom zei volgens het Nederlands Dagblad dat ze die boodschap ook heeft meegegeven aan vicepremier Verhagen en fractieleider Van Haersma Buma, die namens het CDA in het Catshuis onderhandelen over extra bezuinigingen. De uitspraken van Peetoom kunnen de onderhandelingen onder druk zetten. PVV-leider Wilders heeft strengere immigratieregels geëist in ruil voor zijn steun aan ingrijpende bezuinigingen. Peetoom zei ook dat van fors korten op de ontwikkelingshulp geen sprake kan zijn. ""De internationale solidariteit geven we niet op. Die schaffen we niet af."" Wilders zei eerder dat hij er niet tegen elke prijs uit wil komen. Dat is ook het uitgangspunt van Peetoom. ""Als de onderhandelingen in het Catshuis geen motiverend resultaat opleveren, zijn we als CDA geen knip voor de neus waard.""",Politiek,https://nos.nl/artikel/350831-cda-geen-hardere-migratie-eisen.html
18793,2011-05-09 12:10:00,'Griekse schuld afwaarderen onvermijdelijk',"De eurozone zit opnieuw in zijn maag met de financiële nood in Griekenland. Ondanks een lening van 110 miljard euro van de andere eurolanden en het IMF, lukt het de regering in Athene niet uit de schulden te komen. Hoe groot de zorgen zijn, blijkt uit een 'geheim' informeel beraad over de Griekse crisis. Via het Duitse weekblad Der Spiegel lekte uit dat de ministers van Financiën van enkele grote eurolanden bij elkaar waren. Het bericht leidde tot de speculatie dat Griekenland uit de eurozone zou stappen. Volgens professor Arnoud Boot, hoogleraar aan de Universiteit in Amsterdam, is het onwaarschijnlijk dat Griekenland afscheid neemt van de euro. ""Een gedwongen vertrek is niet mogelijk. Uit zichzelf zullen ze het ook niet doen, want ze lossen daar hun probleem niet mee op."" Daar staat tegenover dat het Griekenland niet zal lukken om uit de schulden te komen, zegt Boot. Het land heeft nooit een overheid gehad die orde op zaken stelt. ""Er wordt bijna geen belasting betaalt. Er is wel een belastingsyteem, maar geen manier om belasting te innen."" Omdat Griekenland deel uitmaakt van de eurozone, kon het goedkoop lenen. ""We hebben Griekenland helemaal laten ontsporen, Europa had boter op zijn hoofd."" Het zou gezien het trage groeitempo van Griekenland drie generaties duren voordat het land op eigen kracht zijn probleem oplost. ""Dat betekent dat het land nooit uit zichzelf het mes in zijn schulden zet."" Duidelijk is dat Griekenland nog meer geld nodig heeft; bovenop de lening van 110 miljard nog eens 40 miljard euro. Boot vindt het geen oplossing om Griekenland weer meer geld te lenen. Hij ziet maar één uitweg, het afwaarderen van de schuld. De financiële wereld gaat daar al helemaal van uit, zegt Boot. Hij wijst erop dat het land 15,5 procent rente moet betalen op zijn leningen. ""Dat betekent dat ze al hebben ingeprijsd dat de schuld minder waard wordt."" Schuldkwijtschelding zal hard aankomen bij de banken, verwacht Boot. Hij denkt dat de politici in Brussel en de centrale bankiers in Frankfurt wachten tot de banken ""weer wat vet op de botten"" hebben. Overheden zullen de banken volgens Boot te hulp moeten schieten. ""Dat kunnen ze beter doen dan opnieuw geld aan Griekenland te lenen.""",Economie,https://nos.nl/artikel/239077-griekse-schuld-afwaarderen-onvermijdelijk.html
56472,2013-03-25 08:18:00,4000 banen weg bij TNT Express,"Bij TNT Express verdwijnen de komende drie jaar 4000 arbeidsplaatsen. Dat blijkt uit de plannen die het bedrijf heeft gepresenteerd om meer winst te maken. Internationaal zijn er 75.000 medewerkers in dienst. In overleg met werknemers en vakbonden wordt gekeken naar de invulling van de plannen. TNT denkt dat de reorganisatie tot 2015 zo'n 150 miljoen euro zal kosten. Het is nog niet duidelijk waar de banen verdwijnen. De ingreep bij de internationale pakketbezorger moet leiden tot een besparing van 220 miljoen over twee jaar. Dat is nodig omdat de economische situatie onzeker blijft. Door de crisis kiezen steeds meer bedrijven voor vervoer over de weg in plaats van voor het snellere en duurdere vervoer door de lucht. Het schrappen van banen maakt onderdeel uit van een groter plan om het bedrijf efficiënter te maken. TNT komt met de plannen nadat de Europese mededingingsautoriteit de overname van het bedrijf door het Amerikaanse koeriersbedrijf UPS had verboden. Met de nieuwe strategie richt TNT Express zich vooral op Europa. Het bedrijf heeft een uitgebreid netwerk en wil zijn top-3-positie behouden. Activiteiten in Brazilië en China worden afgestoten en de sterke kanten uitgebouwd. Er wordt geïnvesteerd in een betere infrastructuur en optimale service aan de klanten. Als de economie weer wat aantrekt, moet de komende twee jaar een groei van 2 procent mogelijk zijn, denkt TNT Express. De ondernemingsraad begrijpt dat de strategie moet worden aangepast en vindt het logisch dat het bedrijf zich op zijn sterke punten gaat richten. Er was lang onduidelijkheid over het aantal arbeidsplaatsen dat daarbij verloren zou gaan, duidelijkheid is veel waard, zegt de OR. Het aangekondigde verlies van arbeidsplaatsen betekent niet per se dat er 4000 mensen op straat komen te staan. ""Het bedrijf heeft ook aangegeven dat het gaat investeren en dat zou ook kunnen betekenen dat er nieuwe functies gecreëerd worden"", zegt voorzitter Sanne van Minderhout van de OR. Ze verwacht dan ook dat het aantal gedwongen ontslagen lager zal uitvallen.",Economie,https://nos.nl/artikel/488336-4000-banen-weg-bij-tnt-express.html
110301,2015-08-03 16:18:00,Politie vermoedt verband tussen autobranden Rucphen,"De politie denkt dat er mogelijk een verband is tussen de autobrand in Rucphen van afgelopen weekend en een eerder geval van brandstichting in diezelfde gemeente. In juli werd de auto van een opsporingsambtenaar in brand gestoken, waarbij ook een andere auto schade opliep. ""Er zijn in deze omgeving wel meer autobranden, maar het gaat hier in beide gevallen om een medewerker van de gemeente"", zegt een politiewoordvoerder. ""We houden er rekening mee dat er een verband is tussen deze incidenten."" Mogelijk hebben de acties te maken met het drugsbeleid van de gemeente, denkt de politie. ""Deze burgemeester treedt kordaat op tegen bijvoorbeeld drugscriminelen. We houden overal rekening mee"", zegt de woordvoerder. Bij de brand van afgelopen weekend brandde de auto van de burgemeester helemaal uit. Ook de gevel van een leegstaand winkelpand raakte beschadigd. Burgemeester Van der Meer Mohr zei geschrokken te zijn en liet weten nog nooit bedreigd te zijn.",Binnenland,https://nos.nl/artikel/2050159-politie-vermoedt-verband-tussen-autobranden-rucphen.html
242694,2022-08-08 11:30:57,Nederlander (50) omgekomen door val van berg in Oostenrijk,"Een Nederlandse man (50) is in de Oostenrijkse deelstaat Tirol omgekomen na een val tijdens een bergwandeling. Volgens de Oostenrijkse omroep ORF viel hij zaterdag zo'n 80 tot 100 meter naar beneden in de omgeving van de plaats Gschnitz, niet ver van de Italiaanse grens. De bergreddingsdienst zette twaalf mensen, vier speurhonden, een drone en een politiehelikopter in bij de zoektocht naar het slachtoffer. Gistermiddag werd het lichaam van de Nederlander bereikt. De voorbije weken zijn zeker vier Nederlanders omgekomen bij bergwandelingen. Nog afgelopen donderdag overleed een Nederlands echtpaar in Zuid-Frankrijk. Dat gebeurde in rotsachtig gebied bij het plaatsje Rosières in de regio Ardèche.",Binnenland,https://nos.nl//artikel/2439796-nederlander-50-omgekomen-door-val-van-berg-in-oostenrijk
138670,2016-09-17 22:14:00,Jongens met maskers richten nepwapen op winkelend publiek,"De politie in Veenendaal heeft twee jongens van 12 en 13 jaar aangehouden. De jongens richtten een nepwapen op winkelend publiek en hadden maskers op. Het speelgoedwapen was niet van echt te onderscheiden. Agenten hebben een stevig gesprek gevoerd met de jongens, die zeiden dat ze ""oorlogje speelden"". De Veenendaalse politie zegt op Facebook dat hun ouders de ernst van de situatie begrepen. De politie rukt regelmatig uit voor nepwapens. Vorig jaar gingen agenten 140 keer af op een melding over nepwapens. Een nepvuurwapen hebben is legaal, maar ermee rondlopen is strafbaar.",Binnenland,https://nos.nl/artikel/2132875-jongens-met-maskers-richten-nepwapen-op-winkelend-publiek.html
6711,2010-06-25 20:36:00,Islamitische school R'dam dicht,"Het bestuur van de islamitische basisschool De Dialoog sluit de school. De school staat al drie jaar als zeer zwak te boek. De inspectie heeft geen verbetering geconstateerd, waarna de gemeente Rotterdam sluiting van de school onvermijdelijk noemde. De Rotterdamse wethouder De Jonge is blij dat de kogel nu door de kerk is en dat de ouders nu voor de zomervakantie weten waar ze aan toe zijn. Twee van de vier vestigingen van de school moesten in maart al dicht. De Dialoog kende financiële problemen en ook de medezeggenschapsraad was niet goed georganiseerd.",Binnenland,https://nos.nl/artikel/167523-islamitische-school-r-dam-dicht.html
147635,2017-02-01 10:36:00,Ban Ki-moon doet niet mee aan presidentsverkiezing Zuid-Korea,"Ban Ki-moon wil geen president worden van Zuid-Korea. Hij had aangekondigd dat hij zich kandidaat zou stellen bij de presidentsverkiezingen, maar hij ziet daarvan af, naar eigen zeggen omdat hij teleurgesteld is in het politieke establishment. Hij wilde zijn ervaring als secretaris-generaal van de VN inzetten om een politieke verandering teweeg te brengen en de crisis in het land te bedwingen, maar Ban raakte ontmoedigd door de ""egoïstische houding"" van andere politici. ""Ik ben tot de conclusie gekomen dat het nutteloos zou zijn met hen samen te werken"", zei Ban op een persconferentie. Hij zegt ook gehinderd te worden door ""nepnieuws"". De Zuid-Koreaanse president Park werd vorige maand door het parlement op non-actief gesteld vanwege een corruptieschandaal. Na zijn vertrek bij de VN zei Ban nog dat hij erover nadacht zich kandidaat te stellen. De afgelopen weken bekeek hij of hij een campagne moest beginnen. Vorige maand kwam Ban in het nieuws nadat de VS vroeg om de arrestatie van zijn broer Ban Ki-sang. Hij zou samen met zijn zoon betrokken zijn bij omkoping bij de verkoop van drie wolkenkrabbers in Vietnam. Ban bood zijn excuses aan voor de onrust vanwege de verdenkingen tegen zijn familieleden.",Buitenland,https://nos.nl/artikel/2156001-ban-ki-moon-doet-niet-mee-aan-presidentsverkiezing-zuid-korea.html
50076,2012-12-15 15:14:00,Verdachte 'aanslag' Bonn in vizier,"De Duitse autoriteiten hebben een klopjacht geopend op de man die achter de verijdelde aanslag op het station van Bonn zou zitten. De omroep WDR meldt dat politie en justitie de identiteit van de verdachte hebben achterhaald en naar hem op zoek zijn. De verdachte is een man uit het plaatsje Langenfeld, tussen Düsseldorf en Keulen. Hij zou connecties hebben met al-Qaida. Maandag werd het station van Bonn ontruimd nadat er een verdachte tas was gevonden. In de tas zaten onder meer metalen buisjes met poeder, batterijen, gaspatronen en een wekker. Volgens de Duitse autoriteiten ging het om een gevaarlijk explosief. De bom zou niet zijn afgegaan omdat de batterijen niet goed waren doorgeladen en de makers een constructiefout hadden gemaakt. De politie heeft inmiddels 300 tips en meer dan 50 terabyte aan videomateriaal van burgers gekregen. De federale recherche doet verder onderzoek naar de mislukte aanslag.",Buitenland,https://nos.nl/artikel/452017-verdachte-aanslag-bonn-in-vizier.html
104412,2015-05-05 08:23:00,Bevrijdingsdag al in de ochtend nat,"De dag is op de meeste plaatsen mooi begonnen, maar volgens Weerplaza breiden de buien zich vanaf 10.00 uur vanuit het zuiden snel uit. Daarbij neemt ook de kans op onweer toe. De kans op een zware regen- of onweersbui is het grootst in de oostelijke helft van het land. Vooral Twente, de Achterhoek, Drenthe en Groningen moeten rekening houden met slecht weer. Weerplaza verwacht dat de temperatuur tot het middaguur overal oploopt, tot lokaal 20 graden of meer. Dan slaat het weer om en gaat het ook hard waaien. Er wordt rekening gehouden met windstoten tot 85 kilometer per uur. De meeste Bevrijdingsfestivals zijn voorbereid op het weer. Stephan Grilis van het festival in Den Bosch zegt dat alle podia en tenten zijn vastgezet en dat ieder uur wordt gekeken of het programma kan doorgaan. ""Zoals het er nu naar uitziet, laten we alles doorgaan"", zei hij in het NOS Radio 1 Journaal. Ook de organisatoren van de festivals in Amsterdam, Den Haag, Haarlem, Zwolle en Wageningen zeggen dat ze de weersituatie nauwlettend volgen. Ze benadrukken dat ze zijn voorbereid op zwaar weer. De Defensie-helikopter waarmee artiesten als Dotan en Jett Rebel naar de festivals vliegen, gaat ook gewoon de lucht in. Weerplaza zegt dat de buien aan het einde van de middag overal zijn verdwenen. Wel is het de tweede helft van de dag aanzienlijk koeler dan vanochtend.",Binnenland,https://nos.nl/collectie/2523/artikel/2034013-bevrijdingsdag-al-in-de-ochtend-nat
23689,2011-09-07 19:10:00,"Kadhafi, gestruikeld over geheugenkaartjes","Het regime van kolonel Kadhafi is ten val gebracht door z'n huistraiteur. Dat is het verhaal wat Abdel Majid Mlegta vertelde aan persbureau Reuters. Hij durft er nu pas mee naar buiten te komen, want het is een sterk verhaal, haast een scenario voor een spannende film. Maar wat hij zegt, wordt bevestigd door zowel de opstandelingen als bronnen binnen de NAVO. Namen, nummerborden, locaties, commandostructuren, communicatielijnen; alle gegevens over de top van Kadhafi's regime werden op eenvoudige geheugenkaartjes gezet en via hem doorgespeeld aan de leiders van de rebellen en aan de NAVO. De gegevens spelen een cruciale rol bij operatie Mermaid Dawn. Abdel Majid Mlegta was eigenaar van een cateringbedrijf. Begin dit jaar sleepte hij een mooie opdracht binnen: hij mag de maaltijden leveren voor de hele ambtelijke top in Tripoli. Al snel raakt hij bevriend met topambtenaren en officieren en leert zo het regime van binnenuit kennen. Het uitbreken van de volksopstand in Libië, half februari, zet Mlegta aan het denken. Zijn sympathie ligt al snel bij de opstandelingen. Ook beseft hij dat hij in een unieke positie is om ze te helpen en al snel begint hij in de top van het leger en het ambtenarenapparaat te vissen naar de twijfelaars. Na een paar weken blijken er 72 hoge officieren bereid geheime informatie door te spelen, allemaal mensen die niet meer willen meewerken aan het schrikbewind van Kadhafi. Het eerste geheugenkaartje, met een schat aan informatie, krijgt hij van een lid van de veiligheidsdienst. Er staan locaties op van de zeven belangrijkste commandocentra in Tripoli, inclusief hoe ze worden bewaakt. Ook de structuur van de Volksgardisten, Kadhafi's vrijwilligersleger en de organisatie van de militaire inlichtingendienst staan allemaal op een enkele flashcard. Gegevens die van onschatbare waarde zijn voor de NAVO-bombardementen. Half april voelt Abdel Majid Mlegta zich niet langer veilig in zijn dubbelrol. Hij ontvlucht Tripoli en sluit zich in de oostelijke stad Benghazi aan bij de opstandelingen. Er volgen geheime ontmoetingen in Parijs, tussen vertegenwoordigers van de Franse regering en de opstandelingen. President Sarkozy zit erbij, evenals Mlegta. Hij komt met nog veel meer geheugenkaarten, met onder meer een compleet overzicht van legerposten in Tripoli, namen en adressen van tientallen officieren die de opstand steunen en thuis NAVO-radioapparatuur hebben gekregen. En, gebaseerd op al die gegevens, een uitgewerkt plan om Tripoli in te nemen. Sarkozy is enthousiast over het plan. De opstandelingen, gesteund door Franse en Britse commando's en een vracht NAVO-bommen, zijn zo zeker van hun zaak dat ze zelfs het tijdstip aankondigen waarop het offensief begint: zaterdag 20 augustus om 20.00 uur 's avonds. Vijf dagen later is Tripoli gevallen. Muamar Kadhafi is spoorloos, maar waar hij ook is, zijn regime is ten val gebracht.",Buitenland,https://nos.nl/artikel/270788-kadhafi-gestruikeld-over-geheugenkaartjes.html
71348,2013-11-19 08:39:00,"""Ik houd van Tacloban""","Door verslaggever Mattijs van de Wiel vanuit Cebu, Filipijnen We zijn weg uit Tacloban. Terug in de gewone wereld, op een luchthaven met volle winkeltjes en restaurants, met water uit de kraan en altijd stroom. Wat een verschil met de luchthaven van Tacloban. Daar zit de verkeersleider in een toren zonder ruiten. De boarding card is een handgeschreven papiertje. Je moet er wel langs de X-ray, zoals ze het noemen. Maar ook dat apparaat is verwoest door de orkaan. Voor de vorm voelt een beveiliger even aan je tas. Daarna loop je zo naar je vliegtuig, tussen de ronkende Hercules-transportvliegtuigen uit alle landen. I love Tacloban Weg uit Tacoblan, de stad waar je van zou moeten houden. Dat staat namelijk overal: I love Tacloban. Citymarketing op alle bushokjes en op T-shirts van overlevenden. Het is een van de vreemdste beelden van dit rampgebied. Die leus, tussen al dat puin, de bodybags langs de kant van de weg en de ellende van de bewoners. In een van de bushokjes ligt acht dagen na de orkaan nog steeds een lijk. Pas op de negende dag is het opgehaald. Waar valt nog van te houden in deze puinhoop? Puinhoop went De puinhoop, daar blijk je heel snel aan te kunnen wennen. Na een week in het rampgebied valt de schade niet meer op. Vreemd verschijnsel: op een gegeven moment kijk je niet meer op van de kapotte daken, de geknakte bomen en elektriciteitspalen, de verwoeste wijken langs de zee. Je raakt er zo aan gewend dat het omgekeerde gaat opvallen. Dat ene huis dat ongeschonden lijkt. En die ene blauwe kerk, links langs de weg, die als enige helemaal geen schade heeft. Zelfs het gazon eromheen ziet er keurig uit. Zouden de bewoners van de stad om van te houden ook gewend zijn geraakt aan hun situatie? Ze laten zich in ieder geval niet uit het veld slaan. Is het overlevingsdrang of zijn ze zo veerkrachtig, gewend aan tegenspoed en vertrouwend op hun god? Bedankje Een week na de ramp beginnen ze hun huisjes weer op te bouwen en de geredde spullen schoon te maken. Jammer voor die jongen die zijn gitaar terugvindt in een plas water onder het puin. Het ding valt uit elkaar als hij het uit de hoes haalt. Hij legt hem opzij en zoekt verder. En ondertussen beantwoordt hij vriendelijk en geduldig de vragen van de verslaggever uit Nederland. Met altijd die glimlach. Net als zo veel anderen bedankt hij ons voor onze komst en de aandacht voor de ramp. Het zijn bewoners om van te houden, in Tacloban.",Buitenland,https://nos.nl/artikel/576758-ik-houd-van-tacloban.html
185503,2018-12-04 14:56:00,Kabinet erkent gevaren voor privacy van Inlichtingenwet,"De nieuwe Inlichtingenwet heeft meer impact dan het kabinet bij inwerkingtreding van de wet onderkende. Dat schrijven de ministers Ollongren en Bijleveld aan de Tweede Kamer naar aanleiding van het kritische rapport van toezichthouder CTIVD dat vandaag verscheen. Volgens de CTIVD zijn er grote risico's dat de veiligheidsdiensten in strijd met de wet handelen. ""De CTIVD zegt niet voor niets dat het beter moet. We wisten met zijn allen wel dat de nieuwe wet grote gevolgen zou hebben voor de werkwijze van de diensten, maar het is misschien nog groter dan we hadden voorzien"", erkent Ollongren in een toelichting. De bewindslieden kondigen aanvullende maatregelen aan om ervoor te zorgen ""dat er niets mis kan gaan met de gegevens."" De diensten hebben zelf ook maatregelen genomen. De ministers erkennen dat de inlichtingendiensten ""grotere en concretere stappen"" moeten zetten om de privacy zo goed mogelijk te waarborgen. Ollongren en Bijleveld streven ernaar dat bij de volgende rapportage van de CTIVD, in mei 2019, de risico's op onrechtmatigheden aanzienlijk zijn beperkt. Ze vragen er wel begrip voor dat de nieuwe wet veel van de diensten vergt, terwijl ""de bescherming van de nationale veiligheid"" moet doorgaan. ""Dit is zeer ernstig"", zegt David Korteweg van burgerrechtenorganisatie Bits of Freedom. ""Ik heb zelden zo expliciet de toezichthouder gehoord over het ontbreken van essentiële waarborgen."" In de kern komt het erop neer dat als ze niet snel met aanpassingen komen, ze dus eigenlijk de wet aan het overtreden zijn"", concludeert hij. ""De bevoegdheden mochten uitgebreid worden, mits het toezicht ook zou worden uitgebreid. Het is natuurlijk kwalijk dat het eerste wel gebeurd is en het tweede niet."" ""Dit geeft precies aan waarom wij het referendum zijn begonnen"", zegt Luca van der Kamp, een van de initiatiefnemers van het referendum. ""Wij hebben in het hele referendum-proces gewaarschuwd voor de dingen die hier genoemd staan. Bijvoorbeeld dat ""zo gericht mogelijk tappen"" te vaag omschreven was. Nu blijkt het intern niet goed te controleren en zegt de CTIVD: de diensten doen het niet goed.""",Politiek,https://nos.nl/artikel/2262036-kabinet-erkent-gevaren-voor-privacy-van-inlichtingenwet.html
225003,2021-04-23 16:21:00,Kabinet maakt vertrouwelijke notulen ministerraad openbaar,"De vertrouwelijke notulen van de ministerraad over de toeslagenaffaire worden maandag openbaar. Dat heeft demissionair premier Rutte bekendgemaakt. Het is een unaniem en ""uitzonderlijk"" besluit van het kabinet, zei hij. Het besluit is een reactie op een verzoek uit de Tweede Kamer. Die wilde opheldering over berichten van RTL Nieuws dat het kabinet in 2019 doelbewust informatie over de toeslagenaffaire heeft achtergehouden. RTL baseerde zich op bronnen ""die toegang hebben tot de notulen van de ministerraad"". Daaruit zou ook blijken dat ministers klaagden over 'lastige' Kamerleden, zoals CDA'er Omtzigt. De hele Kamer wil weten hoe het zit, en een deel vindt ook dat de notulen openbaar moeten worden. Dat de inhoud van de notulen van de ministerraad op straat komt te liggen, is zeer uitzonderlijk. Ze blijven in principe twintig jaar geheim, maar het kabinet kan wel ontheffing verlenen. Maandag is er een extra ministerraad en daarna worden de stukken daadwerkelijk openbaar. Rutte benadrukt dat er niets onoorbaars of verkeerds is gebeurd in het overleg. ""Het gaat niet om politieke toedekking"", zei hij. Zo kondigde Rutte het kabinetsbesluit aan: De naam van CDA-leider Hoekstra, ook minister van Financiën, wordt ook genoemd in de RTL-berichten. Een bron zegt tegen RTL dat Hoekstra zei: ""We hebben geprobeerd de heer Omtzigt te sensibiliseren, maar dat is niet gelukt"". Met sensibiliseren wordt bedoeld dat Omtzigt werd gewezen op de gevoeligheid van zijn kritiek. Hoekstra laat nu weten dat hij al sinds januari voorstander is van openbaarmaking van de notulen. ""Daarmee wordt duidelijk wat er is besproken, en in welke context wie wat heeft gezegd"", laat hij in via Twitter weten. Hij vindt wel dat het openbaar maken van notulen van de ministerraad een vergaande stap is, omdat ministers ook in vertrouwelijkheid met elkaar moeten kunnen overleggen. De kwestie over wat in het kabinet besproken is over de toeslagaffaire en over Omtzigt ligt in Den Haag extra gevoelig, omdat er ook een link is met de lopende kabinetsformatie: daarin gaat het vaak over de bestuursstijl en vertrouwen in de politiek. De toeslagaffaire leidde in januari tot de val van het kabinet en in het begin van de formatie was op een foto een papier te zien van de toenmalige verkenners met de passage 'positie Omtzigt, functie elders'. Toen bleek dat die notitie was gemaakt naar aanleiding van een opmerking van VVD-leider Rutte, leidde dat tot een verhitte discussie in de Kamer en een motie van afkeuring tegen Rutte. Veel partijen hebben geen vertrouwen meer in hem als leider van een nieuw kabinet. Gisteren werd bekend dat zo'n twintig CDA-afdelingen zich verzetten tegen deelname aan een kabinet met Rutte. Ze vinden zo'n toetreding ""ongeloofwaardig"" en ""geen optie"". ""Het kabinet doet dit bij hoge uitzondering. Er liggen delen op straat en ze zijn ervan overtuigd dat na openbaarmaking zal blijken dat er niks verkeerds is gebeurd. Ze zien het dus ook als een manier om de kwestie uit de wereld te krijgen. Het staat de kabinetsformatie ook in de weg. Als de ministerraad de notulen niet openbaar zou hebben gemaakt, zou dat wantrouwen hierover tussen de partijen blijven hangen. Voor Rutte is de openbaarmaking ook een kans om te laten zien dat het hem menens is met de nieuwe bestuurscultuur van niets meer afdekken."" Informateur Tjeenk Willink heeft de afgelopen tijd twee keer met alle fractievoorzitters gepraat over wat er nu moet gebeuren. Het is de bedoeling dat hij volgende week verslag uitbrengt aan de Tweede Kamer. De informateur moest onderzoeken of er ""voldoende vertrouwen tussen partijen bestaat of weer kan ontstaan om een breed gedragen weg uit de ontstane impasse te vinden"". Door de nieuwe commotie over de Toeslagaffaire en het debat dat daar volgende week over wordt gehouden, is het niet uitgesloten dat Tjeenk Willink wacht met zijn verslag.",Politiek,https://nos.nl/artikel/2377927-kabinet-maakt-vertrouwelijke-notulen-ministerraad-openbaar.html
119846,2015-12-19 15:29:00,Amsterdamse metro neemt afscheid van laatste Zilvermeeuw,"De Amsterdamse metro heeft afscheid genomen van de laatste Zilvermeeuw. Het is het einde van een tijdperk: het metrostel (model koekblik) heeft jarenlang dienst gedaan voor het GVB. De Zilvermeeuw reed sinds de opening van het Amsterdamse metronet door de hoofdstad. ""Je ziet de Zilvermeeuw en je denkt aan Turks fruit en aan de tijd dat Zuidoost nog gewoon de Bijlmer was"", schreef Het Parool in een afscheidsartikel over de metrostellen. De Amsterdamse metro opende in 1977, na jaren van tegenstand tegen de sloop in de binnenstad die ermee gepaard ging. Met de ondergrondse kon Amsterdam zich eindelijk meten met steden als Londen, New York, Parijs en Rotterdam. Al snel kreeg het openbaar vervoer echter ook te maken met overlast zoals graffiti en junkies. Omdat er nog geen efficiënte manier was om graffiti van de metrostellen te wassen, bleven ze vaak felgekleurd rondrijden. Na bijna veertig jaar trouwe dienst worden de Zilvermeeuwen nu vervangen door nieuwere metrowagons, die ook op de Noord/Zuidlijn gaan rijden. De andere Zilvermeeuwen waren begin december buiten gebruik gesteld. In totaal heeft het GVB negentig metrostellen, waarvan 28 nieuwe genaamd Metropolis. ""We hebben het uiterste van de Zilvermeeuw gevraagd"", schrijft het GVB over het afscheid. ""Dit type metro is aan zijn welverdiende pensioen toe."" Voor de laatste rit moesten passagiers zich vooraf inschrijven. Samen met genodigden zoals oud-metrobestuurders reden ze feestelijk van de lijnwerkplaats in Diemen naar metrohalte Gaasperplas. De laatste rit vond plaats met het metrostel nummer 23. Dat was hetzelfde nummer als waarmee prinses Beatrix en prins Claus op 14 oktober 1977 het Amsterdamse metronet openden. Van de 44 Zilvermeeuwen die er op het Amsterdamse metronet hebben gereden, ging er eentje verloren bij een brand en zijn er 42 inmiddels gesloopt. Het GVB hoopt voor de laatste een plekje te vinden in een vervoersmuseum. ",Binnenland,https://nos.nl/artikel/2076202-amsterdamse-metro-neemt-afscheid-van-laatste-zilvermeeuw.html
104154,2015-04-30 23:56:00,Miliband en Cameron overleven laatste tv-optreden,"De Britse premier Cameron heeft het vanavond het beste gedaan in het laatste tv-optreden voor de verkiezingen op 7 mei. Dat vindt 44 procent van de Britse kijkers. David Cameron was vanavond samen met Labour-leider Ed Miliband en vice-premier Nick Clegg te gast in het BBC-programma Question Time. 	Een debat was het niet; premier Cameron wilde geen een-op-een-confrontatie met zijn concurrent Miliband. Daarom mocht het publiek de politici vanavond het vuur na aan de schenen leggen. Er werd vooral op Miliband en Cameron gelet, die in de peilingen gelijk op gaan. Volgens NOS-correspondent Tim de Wit hebben ze geen fouten gemaakt. ""Ze deden het beide heel behoorlijk. Het is erg belangrijk om een week voor de verkiezingen geen domme dingen te zeggen. Er zitten miljoenen Britten voor de buis."" Een op de vijf Britten weet nog niet op welke partij hij of zij gaat stemmen. ""Er staat dus een hoop op het spel"", zegt De Wit. Cameron, leider van de Conservatieven, werd minutenlang ondervraagd over het EU-referendum. Hij heeft de Britten beloofd dat dat er komt als hij wordt herkozen. ""Cameron wil de komende jaren in Brussel onderhandelen over strengere immigratieregels. Hij wil immigranten uit de EU uit kunnen zetten als ze na zes maanden nog geen werk hebben. De premier hoopt genoeg Britten zover te krijgen dat ze zich in 2017 uitspreken voor het EU-lidmaatschap. Dat wil hij namelijk."" 	Miliband viel op door zijn uitspraak over de SNP, de nationale partij van de Schotten, die vorig jaar ook het referendum over onafhankelijkheid organiseerde. Veel mensen willen weten of hij met de partij gaat samenwerken. ""De SNP wordt waarschijnlijk de derde partij en is de enige mogelijkheid voor Labour om aan een meerderheid te komen"", zegt De Wit. ""No deal"", zei de Labour-leider bij Question Time. Hij gaat absoluut niet met de Schotten samenwerken, ook al komt hij daardoor zelf niet in de regering. Volgens De Wit heeft hij zich nog niet eerder zo fel uitgesproken tegen samenwerking. 	Ed Miliband doet het steeds beter in de peilingen. Zes weken geleden, aan het begin van de campagne, stond hij er slecht voor. ""Veel mensen zagen hem als een sulletje zonder uitstraling"", zegt De Wit. ""Maar hij heeft zich ontwikkeld en meer zelfvertrouwen gekregen. Steeds meer Britten kunnen zich voorstellen dat hij eventueel premier is na 7 mei."" Miliband eindigde volgens het kijkersonderzoek als tweede, met 38 procent van de stemmen. In de laatste peiling is het nog steeds een nek-aan-nek-race tussen Labour en de Conservatieve Partij. De verkiezingen voor een nieuw Lagerhuis zijn volgende week donderdag.",Buitenland,https://nos.nl/collectie/2526/artikel/2033334-miliband-en-cameron-overleven-laatste-tv-optreden
116820,2015-11-10 12:32:00,Eisen tot 10 jaar voor grootschalige drugshandel,"Het Openbaar Ministerie heeft straffen van een half jaar tot 10 jaar geëist tegen 17 verdachten van grootschalige drugshandel. De verdachten vormden samen een logistieke keten voor de smokkel van grote partijen cocaïne van Zuid-Amerika naar de havens van Antwerpen en Rotterdam, aldus het OM. De werkwijze van de drugsbende was geraffineerd. De cocaïne werd in Zuid-Amerika in containers verstopt tussen reguliere handel zoals fruit. De eigenaren hiervan wisten vaak van niets. De criminelen stalen vervolgens de containers. Ze huurden hackers in die inbraken in de computersystemen van Antwerpse havenbedrijven. Zo bemachtigden de criminelen de pincodes om de containers te kunnen openen. Vervolgens werden de drugs uit de container gehaald. De containers werden her en der achtergelaten of soms terugbezorgd in de haven of bij de rechtmatige eigenaar. De containers bleken dan geopend te zijn geweest. De truc lukte niet altijd. In januari 2013 slaagden de verdachten er niet in om een container met drugs zelf uit de haven te halen. Ze volgden de vrachtwagen waarmee de container met artisjokken uit Peru werd opgehaald en dwongen de nietsvermoedende chauffeur in België te stoppen. De chauffeur werd van zijn vrijheid beroofd en uit de container werden pakketten gehaald. Bij de overval is ook geschoten met een kalasjnikov. De overvallers hadden echter niet alle cocaïne uit de container gehaald. Later werd in de container nog eens 110 kilo cocaïne gevonden. Het drugsnetwerk smokkelde ook partijen drugs naar de Rotterdamse haven, aldus het OM. Zo zaten de verdachten achter een in Rotterdam onderschepte partij van 114 kilo cocaïne. De landelijke recherche werkte in het onderzoek nauw samen met politie en justitie in België, Duitsland en Colombia. ",Binnenland,https://nos.nl/artikel/2068207-eisen-tot-10-jaar-voor-grootschalige-drugshandel.html
128371,2016-04-15 13:57:00,PVV: Rutte pleegt ambtsmisdrijf rond referendum,"De PVV vindt dat premier Rutte een ambtsmisdrijf heeft gepleegd. De premier zei deze week dat het nog wel enkele maanden kan duren voordat duidelijk is wat er precies moet gebeuren met de uitslag van het referendum over Oekraïne. Hij wordt daarin gesteund door een meerderheid in de Tweede Kamer. De PVV benadrukt dat in de wet staat dat het kabinet zo spoedig mogelijk na de uitslag van een referendum de betrokken wet intrekt of invoert. Volgens de PVV is de handelwijze van de premier in strijd met 'zo spoedig mogelijk' en pleegt hij daarmee een ambtsmisdrijf. De Kamer moet nu onderzoeken of Rutte kan worden vervolgd, vindt de oppositiepartij. Het verzoek van de PVV is ondertekend door partijleider Wilders en de Kamerleden Bosma, Beertema, Fritsma en De Graaf. Rutte wijst de beschuldiging van de PVV van de hand. Volgens hem betekent 'zo spoedig mogelijk' niet dat er binnen een week of een maand iets moet gebeuren. Hij wil proberen om naar aanleiding van de grieven tegen het verdrag met Oekraïne met andere EU-landen nadere afspraken te maken. Volgens de premier kan dat pas na 23 juni, de dag van het referendum in Groot- Brittannië over het Britse EU-lidmaatschap. ",Politiek,https://nos.nl/artikel/2099339-pvv-rutte-pleegt-ambtsmisdrijf-rond-referendum.html
9585,2010-09-17 20:05:00,Zesde terreurverdachte aangehouden,"De politie in Londen heeft een zesde man gearresteerd die mogelijk een aanslag op de paus voorbereid zou hebben. Eerder op de dag werden al vijf andere mannen opgepakt door een Britse anti-terreureenheid. Details over het mogelijke complot zijn niet bekendgemaakt. ""De mannen zijn overgebracht naar een politiebureau, waar ze worden verhoord"", was alles wat een woordvoerder kwijt wilde. De arrestaties kwamen na een tip aan de politie. De paus brengt momenteel een bezoek aan het Verenigd Koninkrijk en kwam donderdagavond aan in de hoofdstad. De mannen zijn tussen de 26 en 50 jaar oud. Over hun afkomst is nog niets bekend, maar vermoed wordt dat het om Algerijnen gaat, die als straatveger in het centrum van Londen werkten. De eerste vijf verdachten werden opgepakt in een bedrijfspand. Ook andere gebouwen in Noord- en Oost-Londen werden doorzocht. Bij de huiszoekingen zou niets verdachts zijn gevonden. Benedictus bezocht vandaag in Londen een bijeenkomst met schoolkinderen en sprak later met de geestelijk leider van de Anglicaanse Kerk. De activiteiten van de paus zijn door de arrestatie niet veranderd, liet een woordvoerder weten. ""We hebben de veiligheidsmaatregelen nog eens bekeken en zijn ervan overtuigd dat de huidige maatregelen voldoende zijn."" De veiligheidsoperatie om Benedictus te beschermen kost de Britse belastingbetaler 1,2 miljoen euro, iets waar veel Britten kritiek op hebben. Het hoofd van de Britse veiligheidsdienst MI5 waarschuwde gisteravond nog voor twee soorten terreur in de Britse hoofdstad: dissidente IRA-leden en al-Qaida. Volgens Jonathan Evans houdt MI5 er serieus rekening mee dat leden van een splintergroepering van de IRA aanslagen voorbereiden in Engeland. De laatste keer dat dat gebeurde was in 2001, toen elf mensen gewond raakten door een autobom bij een winkelcentrum. Ook al-Qaida zou de Britse hoofdstad nog altijd in het vizier hebben, na een bloedige aanslag op het openbaar vervoer in 2005. Daarbij kwamen 52 mensen om het leven. Met de Olympische Spelen van 2012 in het vooruitzicht zou het risico op aanslagen weer toenemen. Die daders moeten volgens Evans vooral verwacht worden uit Somalië en Jemen, omdat de bases van al-Qaida in Pakistan onder vuur liggen.",Buitenland,https://nos.nl/artikel/185520-zesde-terreurverdachte-aangehouden.html
212724,2020-07-13 13:08:00,Minister Schouten verwerpt ultimatum Farmers Defence Force,"De boeren van actiegroep Farmers Defence Force (FDF) hebben minister Schouten (Landbouw) een ultimatum gesteld, maar de bewindsvrouw legt dat ultimatum naast zich neer. De boeren van FDF willen dat Schoutens veevoerplan uiterlijk volgende week dinsdag 21 juli van tafel is. Tot die tijd zegt FDF geen acties te voeren die overlast opleveren, zoals het blokkeren van wegen of distributiecentra. Als Schouten haar plan niet intrekt, volgen er volgens FDF nieuwe acties. ""Wegblokkades en wilde acties die overal in het land zomaar kunnen opduiken"", zegt FDF-leider Mark van den Oever tegen persbureau ANP. ""Wij nemen het ultimatum voor kennisgeving aan"", zegt het ministerie in een reactie tegen de NOS. ""Een meerderheid van de Tweede en de Eerste Kamer heeft ingestemd met de spoedwet stikstof waar deze voermaatregel onderdeel van uitmaakt."" Sieta van Keimpema van FDF zei op NPO Radio 1 dat de boerenactiegroep het ultimatum had ingezet om met Schouten in gesprek te komen. Nu Schouten laat merken dat ze daar niet voor voelt, zullen ""heel veel gematigde boeren zich bij ons aansluiten"", aldus Van Keimpema. Schouten wil de toegestane hoeveelheid eiwit in veevoer aan banden leggen om de uitstoot van stikstof te reduceren. Daarop volgden protesten van boeren door het hele land. Zij vrezen dat de maatregel schadelijk is voor de gezondheid van de dieren. Schouten vindt juist dat er momenteel te veel eiwit aan veevoer wordt toegevoegd. Vorige week zei Schouten dat ze experts nogmaals naar haar idee wil laten kijken, nadat de Tweede Kamer voor een motie had gestemd van VVD en CDA. Daarin wordt opgeroepen zowel haar plan als het alternatieve plan van de boeren door te laten rekenen door het Planbureau voor de Leefomgeving (PBL). ""Minister Schouten heeft het PBL gevraagd de drie varianten van de voermaatregelen door te rekenen zoals de Tweede Kamer dat begin juli heeft gevraagd"", licht het ministerie toe. ""Die doorrekening komt eind augustus. Op dat moment zal er een beslissing over de verdere invoering van de maatregel worden genomen."" FDF vindt dat de minister het probleem over de schutting gooit. ""Ondanks een goed geformuleerde motie was haar boodschap aan de boeren: 'Ik zet mijn voermaatregel door, ik ga op vakantie en red je er maar mee'."" Sinds 2 juli is er door boeren in het hele land gedemonstreerd tegen de plannen van de minister. Zo werden met trekkers wegen en distributiecentra geblokkeerd. Veiligheidsregio's in Drenthe, Friesland, Groningen en de regio IJsselland verboden demonstraties waarbij zware voertuigen worden gebruikt. In Brabant worden tractors niet meer gedoogd op de snelweg. Gisteren werd bekend dat de veiligheidsregio's in Drenthe, Groningen en Friesland het verbod niet verlengen. Volgens FDF komt de pauze de boeren gelegen vanwege het droge en warme weer. ""Onze tijd kunnen we dan besteden aan het grassen en inkuilen."" De organisatie roept boeren op van de kuilen 'verzetskuilen' te maken: ""Zorg dat je genoeg eiwit in deze snede mee inkuilt om je ervan te verzekeren dat je vanaf 1 september geen eiwit tekort komt - zelfs als dat betekent dat je stikstofemissie nog hoger wordt in plaats van lager."" ""Volgens de plannen van Schouten is het hebben van krachtvoer op het erf binnenkort verboden, maar als je het 'inkuilt' behoort het voedsel tot de kuil en is het niet verboden"", licht Sieta van Keimpema van FDF toe. ""Op die manier zijn boeren in het najaar verzekerd van voldoende eiwitten in het veevoer. Het betekent wel dat de uitstoot hoger wordt: normaal gesproken krijgen koeien eiwit naar behoefte, maar in dat geval krijgen alle koeien dezelfde hoeveelheid eiwit in het voedsel.""",Binnenland,https://nos.nl/artikel/2340550-minister-schouten-verwerpt-ultimatum-farmers-defence-force.html
182105,2018-09-30 07:40:00,Wekdienst 30/09: congres Britse Conservatieven en slotdag WK wielrennen,"Goedemorgen! Premier Rutte opent de vijfde Nationale Hulpverlenersdag, Macedoniërs stemmen vandaag in een referendum over de nieuwe naam Noord-Macedonië en het congres van de Britse Conservatieve Partij gaat van start. De zon schijnt eerst geregeld, in de loop van de dag raakt het vanuit het noordwesten bewolkt en in de avond valt er een enkele bui. Het wordt 16 tot 18 graden. Maandag en dinsdag is het vrij koel met enkele buien en veel wind. Woensdag blijft het droog met nu en dan zon en wordt het weer milder. Ga je op pad? Hier vind je het overzicht van de files en werkzaamheden en de situatie op het spoor. Elon Musk vertrekt als voorzitter van de raad van bestuur van Tesla. Dat is onderdeel van de schikking die de topman en de fabrikant van elektrische auto's hebben getroffen met beurswaakhond SEC. Ook moeten het bedrijf en hijzelf allebei 20 miljoen dollar betalen. De zaak draait om een tweet waarin Musk had geschreven het bedrijf voor 420 dollar per aandeel van de beurs te willen halen. Musk houdt wel de dagelijkse leiding. Kanye West wil voortaan als 'Ye' door het leven. Dat was al enige tijd zijn bijnaam. ""Ik geloof dat 'ye' het meest voorkomende woord in de Bijbel is, en daarin betekent het 'jij'"", zei de 41-jarige rapper eerder dit jaar in een radio-interview. Fijne dag!",Binnenland,https://nos.nl/artikel/2252694-wekdienst-30-09-congres-britse-conservatieven-en-slotdag-wk-wielrennen.html
17988,2011-04-18 11:48:00,'Hartaanval niet oorzaak Tripolicrash',"De advocaat van 33 nabestaanden van slachtoffers van de vliegramp in Tripoli maakt zich zorgen over het onderzoek. Gisteren werd bekend dat de Libische autoriteiten hartfalen van de piloot als reden voor het ongeluk wilden opvoeren. ""Dit soort berichten veroorzaakt onrust. Veel nabestaanden zijn nog volop bezig met rouwverwerking"", zegt advocaat Veeru Mewa. ""Alle onderzoeksgegevens zijn in Tripoli en het is onbekend wat daarmee gebeurd is. De Nederlandse Onderzoeksraad voor Veiligheid heeft al eerder aangegeven daar niet zoveel over te weten."" ""Misschien moeten we er zelfs rekening mee houden dat we nooit zullen weten wat er gebeurd is"", vertelt hij in het NOS Radio 1 Journaal. ""Als je zelfs hoort dat ze het eerst wilden houden op hartfalen van de piloot, kun je je afvragen wat er met de onderzoeksbevindingen is gebeurd."" Luchtvaartdeskundige Benno Baksteen gelooft ook niet in hartfalen. ""In de moderne luchtvaart kan een hartaanval niet leiden tot een ongeval. De functie wordt dan overgenomen door de co-piloot. Er zijn omstandigheden rond het ongeval die veel waarschijnlijker zijn. Mist, beperkte hulpmiddelen, het tijdstip van de dag en een opkomende zon."" Advocaat Mewa ziet weinig mogelijkheden om achter de waarheid te komen. ""Het ligt politiek heel gevoelig. Ik kan de betrokken partijen aanschrijven, maar je kunt je afvragen in hoeverre het iets zal uitmaken als alle onderzoeksgegevens in oorlogsgebied aanwezig zijn."" Mewa hoopt dat de Franse onderzoeksraad, die de zwarte doos heeft uitgelezen, iets gaat bekendmaken. Maar de kans daarop is niet heel groot, zegt Benno Baksteen. Nederland heeft volgens hem maar weinig invloed, omdat het onderzoek naar een vliegtuigongeluk altijd wordt geleid door het land waar het vliegtuig is neergestort. In dit geval Libië dus. ""Nederland heeft het recht om het onderzoek te volgen. Nederlandse onderzoekers worden toegelaten tot de gegevens voor zover de Libische autoriteiten ze willen vrijgeven."" Toch ziet hij wel een mogelijkheid. Als de Libische overheid uiteenvalt en er geen duidelijke regering komt, zou er misschien een speciale regeling voor kunnen worden gemaakt. In dat geval zou de International Civil Aviation Organization een uitzondering kunnen maken en kunnen de gegevens zonder Libische toestemming worden gepubliceerd. ""Ik denk dat op den duur, linksom of rechtsom de echte oorzaak bekend wordt. Óf er komt een regimewisseling in Libie, óf het wordt een zooitje en dan kan er een speciale regeling komen. Zo'n onderzoek duurt bijna altijd wel een jaar, maar ik ben bang dat het in dit geval iets langer gaat duren."" Advocaat Mewa hoopt dat Nederland de politieke druk opvoert. Volgens hem heeft het ministerie van Buitenlandse Zaken zich keurig opgesteld in het begin, maar wordt het nu tijd dat de politiek opkomt voor de Nederlandse burgers.",Binnenland,https://nos.nl/artikel/233963-hartaanval-niet-oorzaak-tripolicrash.html
169528,2018-02-08 17:15:00,Programma's tegen obesitas op Engelse basisscholen werken niet,"Gezondheidsprogramma's op Engelse basisscholen die leerlingen aanmoedigen om gezonder te eten en meer te sporten, hebben geen effect op het verminderen van obesitas. Dat concludeerden onderzoekers van de Universiteit van Birmingham. Kinderen kregen in dit onderzoek een jaar lang de mogelijkheid om dagelijks 30 minuten te sporten, gezond te eten en kookworkshops te volgen met hun ouders. Dit heeft niet geleid tot verbetering. Verdubbeling obesitas Alleen ingrijpen op een basisschool is niet genoeg. De onderzoekers zeggen dat dit slechts één onderdeel is van het probleem. Andere factoren zoals de voedselindustrie, lokale omgeving en familie van de kinderen moeten ook worden meegenomen in de strijd tegen obesitas. In Engeland komt overgewicht bij kinderen veel voor. Volgens de BBC blijkt dat 1 op de 4 kinderen aan het begin van de basisschool te zwaar is, 1 op de 10 kinderen heeft zelfs obesitas. Wanneer kinderen de basisschool weer verlaten, is het aantal kinderen met obesitas verdubbeld naar 1 op de 5.",Buitenland,https://nos.nl/artikel/2216020-programma-s-tegen-obesitas-op-engelse-basisscholen-werken-niet.html
253756,2023-06-20 15:18:35,Commissie: ‘Europese investeringen in het buitenland vooraf doorlichten’,"De Europese Unie moet in de toekomst veel beter kijken naar de risico's van investeringen vanuit en in het buitenland. Als het aan de Europese Commissie ligt moeten grote investeringen vooraf worden doorgelicht. Dat maakte Commissievoorzitter Ursula von der Leyen vandaag bekend. Het voorstel komt voort uit de vrees dat Europese kennis en producten door sommige landen tegen de EU kunnen worden gebruikt. Vooral als het gaat energiezekerheid, defensie, technologie en cybersecurity. ""Europese producten en technologieën mogen niet door andere landen worden gebruikt voor militaire doeleinden"", zei Commissievoorzitter Ursula von der Leyen. Hoewel China geen enkele keer wordt genoemd in het voorstel is het algemeen bekend dat de Commissie met dit voorstel de afhankelijkheid van landen als China en Rusland wil indammen. Tijdens de persconferentie noemde Von der Leyen China wel. ""We kopen 90 procent van ons lithium van China. Het is verstandig lithium ook van andere landen te kopen."" Het voorstel van de Commissie wordt in Brussel vooral gezien als de start van een discussie over hoe Europese landen zich economisch weerbaarder kunnen maken tegen buitenlandse regimes. Heel wat landen vrezen dat de maatregelen te ver gaan en te protectionistisch worden. Ook Nederland is heel sceptisch. De oorlog in Oekraïne en de verslechterde relatie met China hebben in Brussel de ogen geopend. Zo bleek de EU te afhankelijk van Russische energie. Het drastisch terugdringen van het gebruik van Russisch gas leidde vorige jaar tot een energiecrisis. Ook besloot Nederland onlangs op verzoek van de Verenigde Staten de export van chipmachines van ASML naar China te beperken. De komende tijd zal er in Brussel flink over dit voorstel worden gediscussieerd. Dan moet blijken of het Europees Parlement en alle EU-landen het eens kunnen worden over dit voorstel. In een reactie noemt Evofenedex, de ondernemersvereniging voor Nederlandse handels- en productiebedrijven, een open houding naar investeringen als voorwaarde voor een ""gezond handelsklimaat"". De organisatie zegt tegelijkertijd dat investeringen ook kritisch bekeken moeten worden met het oog op een te grote afhankelijkheid van andere landen. Het voorstel wordt een ""verstandige stap"" genoemd.",Buitenland,https://nos.nl//artikel/2479644-commissie-europese-investeringen-in-het-buitenland-vooraf-doorlichten
145684,2016-12-31 10:23:00,Cobra-fabrikant: maffia en Chinezen maken mijn vuurwerk na,"Op een muur in het kantoor van Di Blasio Elio Fireworks hangen de verzoeken voor zijn cobra’s uit de hele wereld. Het grootste deel van de productie gaat naar het buitenland, beaamt directeur Elio Di Blasio. Het gaat met name naar Oost-Europa. Naar Nederland, waar de controle op de invoer van vuurwerk streng is, exporteert hij niets. ""Het transport zou ook veel te kostbaar zijn."" Hij zucht na de vraag hoe zijn vuurwerkbommen dan toch in Nederland opduiken. Er zijn twee manieren, zegt Di Blasio. Ofwel illegaal vanuit het oosten van Europa. Of nagemaakt door zeker vier Chinese fabrikanten die zijn cobra's kopieerden. ""Maar ook de maffia rond Napels doet dat. Het vuurwerk dat bij jullie in Nederland terechtkomt waarop mijn naam staat, kan ook door de camorra zijn gemaakt."" De Nederlandse politie vermoedt dat er zeker twintig verschillende soorten cobra's in omloop zijn, deels namaak. Daarmee is het afsteken van het illegale vuurwerk een Russische roulette geworden: je weet nooit precies wat er in de bommen zit. Op de bureautafel ligt het assortiment vuurwerk dat in de Italiaanse fabriek van Di Blasio wordt gemaakt. Van zijn cobra’s bestaan veertien types, de een zwaarder dan de ander. De in zilverpapier verpakte Cobra 8 heeft honderd gram springstof (gemeten in NEC, Net Explosive Content). Dat is meer dan genoeg om containers, brugleuningen en zelfs auto's op te blazen, zoals te zien is in filmpjes die gebruikers op internet zetten. Di Blasio haalt zijn schouders op na de vraag waarom hij zulk extreem vuurwerk maakt. ""Het is bedoeld voor vuurwerkshows, voor professionals. Ik ben er niet verantwoordelijk voor dat jongens van zestien mijn vuurwerk verkeerd gebruiken."" Bovendien, de markt vraagt van hem dat het vuurwerk steeds zwaarder wordt. ""In Oost-Europa willen ze alleen maar dit soort vuurwerk hebben. Hoe zwaarder, hoe aantrekkelijker het wordt. Ik maak het. En daarna wil iedereen het hebben."" Even later laat Di Blasio de locatie van zijn fabriek zien, waar de cobra’s al bijna twintig jaar door dertien personeelsleden worden gemaakt. De loodsen liggen verstopt achter een lokale weg, zonder enige aanduiding. ""Dat is om veiligheidsredenen"", blijft Di Blasio herhalen. ""De overheid eist van ons dat we ver buiten de dorpen en steden ons vuurwerk maken."" Maar het blijft gissen hoe de loodsen er van binnen uit zien, want Di Blasio houdt zijn bezoekers op grote afstand van de fabriek. Pas als de microfoon uitstaat, vertelt hij hoe hij in Tsjechië in Chinese warenhuizen zelf op onderzoek ging en zijn nagemaakte vuurwerk overal zag liggen. Ook weet hij hoe de concurrerende maffia een paar jaar terug een nabijgelegen vuurwerkfabriek opblies. ""Ze deinzen nergens voor terug."" Hij kijkt zijn bezoek grimmig aan. En ineens lijkt het gevaar van de cobra veel groter dan alleen de ontploffing veroorzaakt door een vuurwerkfanaat. ",Binnenland,https://nos.nl/artikel/2150872-cobra-fabrikant-maffia-en-chinezen-maken-mijn-vuurwerk-na.html
70169,2013-10-31 11:23:00,76-jarige houdt inbreker tegen,"Een vrouw van 76 uit Nieuwegein heeft een inbreekster vastgehouden in haar huis. Twee vrouwen waren het huis binnengedrongen. De bewoonster sloot daarop de deuren af, zodat de twee niet weg konden komen. De twee indringsters slaagden er toch in naar buiten te vluchten. Een van de twee wist te ontsnappen, maar de bejaarde bewoonster kon de andere vrouw vasthouden en de politie bellen. De agenten hielden de 40-jarige vrouw uit Lelystad aan en namen haar mee naar het bureau. De ontsnapte vrouw is nog niet aangehouden. Of ze iets heeft buitgemaakt, is niet duidelijk. ",Opmerkelijk,https://nos.nl/artikel/569277-76-jarige-houdt-inbreker-tegen.html
256,2010-01-09 15:19:00,Drie doden op N224 door gladheid,"Bij een ongeluk op de N224 bij Scherpenzeel in Gelderland zijn drie mensen om het leven gekomen. Twee mensen raakten zwaargewond. Het ongeluk gebeurde rond 14:00 uur toen een personenauto in een slip raakte en tegen een boom botste, vermoedelijk door de gladheid op de weg. Een andere weggebruiker kon niet op tijd uitwijken en reed de geslipte auto aan. De drie slachtoffers die zijn overleden, zaten allen in de geslipte auto. Het gaat om twee broers van 22 en 17 jaar uit Scherpenzeel en een 21-jarige vrouw uit Barneveld. Volgens de ANWB zijn er tot nu toe weinig ongelukken gebeurd, omdat veel mensen na de weerwaarschuwing zijn thuisgebleven. ",Binnenland,https://nos.nl/artikel/127960-drie-doden-op-n224-door-gladheid.html
55685,2013-03-12 20:14:00,PO-Raad: Cito-scores niet openbaar,"De koepelorganisatie voor het basisonderwijs, de PO-Raad, doet een klemmend beroep op staatssecretaris Dekker (VVD) om de Cito-scores nog niet per school openbaar te maken. De onderwijsorganisatie reageert op een verzoek van RTL Nieuws aan de staatssecretaris om die scores wel openbaar te maken. De nieuwsrubriek heeft een procedure aanhangig gemaakt via de Wet openbaarheid van bestuur (Wob) om die cijfers in handen te krijgen. Staatssecretaris Dekker zegt dat hij geen juridische grond ziet om RTL Nieuws de Cito-scores te weigeren. Zijn ministerie is wel bezig om eventuele bezwaren te verzamelen. De PO-Raad wil dat de eindtoetsgegevens pas worden vrijgegeven op het moment dat ze vergelijkbaar en transparant zijn. Op dit moment wordt nog gewerkt aan een manier om de cijfers inzichtelijk te maken. ""Dat is nu nog niet het geval"", laat de koepelorganisatie in een brief weten. De meeste leerlingen van groep 8 maken de Cito-toets. De toets bepaalt voor een deel naar welke vorm van vervolgonderwijs de leerling gaat. De PO-Raad is bang dat ouders de scores per school gaan zien als een ranglijst, terwijl die niet alleen iets zeggen over de kwaliteit van het onderwijs. De organisatie is bezig met een systeem waarin meer gegevens over een school worden gepresenteerd dan alleen de uitslagen van de eindtoets. Het ministerie van Onderwijs ondersteunt de PO-Raad bij het opzetten van een vergelijkingssite van basisscholen. Die website is waarschijnlijk eind van het jaar gereed.",Binnenland,https://nos.nl/artikel/483923-po-raad-cito-scores-niet-openbaar.html
155550,2017-06-10 07:00:00,Brabant wil meer bescherming van omwonenden megastallen,"De gezondheid van mensen in de buurt van veebedrijven moet beter worden beschermd. Op dit moment zijn de landelijke regels voor deze bedrijven niet streng en niet duidelijk genoeg, zegt de Brabantse D66-gedeputeerde Anne-Marie Spierings, die wil dat dit ook een onderwerp wordt in de huidige kabinetsformatie. Bewoners lopen onnodige gezondheidsrisico's en er komt steeds meer protest tegen de intensieve veehouderij. Het zuidoosten van Brabant staat bekend als het gebied met de hoogste veedichtheid van Europa. Ondanks tientallen jaren discussie is het aantal varkens in de provincie de afgelopen zestien jaar alleen maar toegenomen. Het aantal veebedrijven daalt, maar in de stallen van de overblijvers staan steeds meer beesten. Hierdoor slaat er zoveel stikstof neer op natuurgebieden dat sommige planten- en dierensoorten verdwijnen. ""We hebben delen van Brabant waar gewoon te veel dieren zijn"", zegt Spierings. ""Bijvoorbeeld in De Peel."" Steeds duidelijker wordt dat de uitstoot van de veehouderij ook gevolgen heeft voor de gezondheid van mensen die in de buurt wonen. Zij hebben, zo liet onderzoek van onder meer het RIVM vorig jaar zien, meer luchtwegklachten, zoals hoesten en een piepende adem. Het provinciebestuur, het eerste uit de geschiedenis zonder het CDA, wil de teugels daarom aantrekken. Begin juli worden die plannen besproken in Provinciale Staten. Een veehouder mag in de toekomst alleen nog maar een nieuwe stal bouwen als in ruil daarvoor iets meer stalruimte wordt afgebroken. Daarnaast wordt het stikstofbeleid aangescherpt en moeten verouderde stallen eerder gemoderniseerd worden (niet in 2028 maar al in 2020). De verwachting is dat door dit nieuwe beleid het aantal dieren langzaam zal teruglopen. Milieuonderzoekers voorspellen dat de uitstoot van ammoniak er inderdaad door afneemt en dat ook de overlast van stank, fijnstof en ziekmakende endotoxinen afneemt. Maar om écht iets te kunnen doen, is ook actie van de landelijke overheid nodig, benadrukt het provinciebestuur. ""De regelgeving helpt nu bepaald niet mee"", zegt Spierings. ""Als je als veehouder nu je stallen schoner maakt en je gaat daardoor 10 'geureenheden' minder uitstoten, dan mag je op dit moment weer meer vee gaan houden en er gewoon weer 5 bij doen. Zo kom je dus nooit aan de gewenste kwaliteit voor de omgeving."" Waar de Brabanders volgens Spierings met name behoefte aan hebben, is een duidelijk toetsingskader van de landelijke overheid. ""Hoeveel uitstoot uit de stal vinden we met het oog op de gezondheid nog acceptabel? En boven welk niveau niet meer? Wij hebben instrumenten nodig om hier iets aan te doen. Want de weerstand onder de bevolking neemt toe."" Wethouders in Zuidoost-Brabant dringen ook aan op zo'n richtlijn. Het gemeentebestuur van Deurne, een van de Nederlandse gemeenten met de meeste varkenshouderijen, zegt op dit moment geen argumenten te hebben om nee te zeggen tegen de uitbreiding van een bedrijf naar bijna 10.000 dieren, alle weerstand onder de omwonenden van die boerderij ten spijt. ""Het uitbreidingsplan voldoet aan de huidige wet- en regelgeving"", zegt wethouder Marinus Biemans. De wethouder ziet in zijn streek een omwenteling die hij vergelijkt met het verdwijnen van de mijnbouw in het Zuid-Limburg van de jaren 60. ""Maar in Den Haag lijkt dat besef maar niet door te willen breken. Wat je hier om je heen ziet, zijn boeren die geen opvolging hebben en boeren die geen economisch perspectief meer hebben."" Veehouders en boerenorganisaties hebben boos gereageerd op de nieuwe plannen van de provincie. Sinds vorige week voeren zij op sociale media actie onder de strijdkreet 'Boeren horen bij Brabant'. Zij verwijzen naar onderzoek in opdracht van de provincie, waaruit blijkt dat met name dicht bij dorpen en natuurgebieden nog meer melkvee- en varkenshouderijen zullen moeten stoppen. Bovendien zullen door het nieuwe provinciale beleid meer boerengezinnen onder de armoedegrens komen. Het CDA in Provinciale Staten is ook tegen. Volgens CDA-woordvoerder Ton Braspenning, zelf veehouder, moet het provinciebestuur vernieuwingen bij bedrijven ondersteunen in plaats van ""ijskoud te saneren"". Spierings hoopt dat de christendemocraten zich in de Haagse formatie anders opstellen. ""Ik hoop dat alle partijen zien dat de toekomst van de landbouw ligt in verduurzaming. Anders neemt het draagvlak hier nog verder af. En dat zou echt ontzettend jammer zijn voor iedereen."" In een reactie wijst een woordvoerder van staatssecretaris Van Dam erop dat het demissionaire kabinet een interimwet heeft gemaakt die provincies meer bevoegdheden geeft om grenzen te stellen aan de omvang van veehouderijen. Iedereen heeft op die wet kunnen reageren en het ministerie kijkt nu of het wetsvoorstel moet worden aangepast.",Binnenland,https://nos.nl/artikel/2177487-brabant-wil-meer-bescherming-van-omwonenden-megastallen.html
171549,2018-03-15 11:20:00,Russen zetten nu ook Britse diplomaten uit in vergiftigingszaak,"In reactie op de maatregelen die de Britse regering heeft genomen tegen Rusland, heeft het Kremlin nu besloten ook Britse diplomaten uit te zetten. Dat heeft minister Lavrov van Buitenlandse Zaken gezegd. Hoeveel het er zijn is nog niet bekendgemaakt. De Britse premier May stuurde gisteren 23 Russische diplomaten naar huis, omdat ze Rusland verantwoordelijk houdt voor het vergiftigen van de voormalige Russische dubbelspion Sergej Skripal en zijn dochter, vorige week in Salisbury. De twee liggen nog steeds in het ziekenhuis. Rusland heeft opnieuw alle beschuldigingen van de hand gewezen. Lavrov noemt ze onacceptabel en onverantwoordelijk en zegt dat hij de opstelling van de Britten niet begrijpt. Volgens de Russen is er geen bewijs dat zij betrokken zijn bij de aanval met gif en gaat het om een Britse provocatie. Moskou zou geen enkel belang hebben bij het vergiftigen van Skripal. Lavrov houdt het erop dat de Britten zo reageren vanwege binnenlandse problemen zoals de brexit en dat May het blijkbaar nodig heeft om zich op te stellen als een sterke leider.",Buitenland,https://nos.nl/artikel/2222483-russen-zetten-nu-ook-britse-diplomaten-uit-in-vergiftigingszaak.html
59815,2013-05-15 18:45:00,VN meldt 80.000 doden in Syrië,"Het dodental van de burgeroorlog in Syrië is de 80.000 gepasseerd, hebben de Verenigde Naties gemeld. Sinds begin dit jaar zijn 20.000 mensen omgekomen. In januari maakte de VN-commissaris voor de mensenrechten Navi Pillay bekend dat de strijd in Syrië aan 60.000 mensen het leven heeft gekost. Voorzitter Jeremic van de Algemene Vergadering van de Verenigde Naties zei dat de meeste doden in Syrië burgers zijn. Het Syrische Observatorium voor de Mensenrechten, een belangrijke spreekbuis van de oppositie, stelt dat het totale dodental al op 120.000 staat, van wie 94.000 burgers.",Buitenland,https://nos.nl/artikel/507219-vn-meldt-80-000-doden-in-syrie.html
120869,2016-01-04 22:08:00,Feyenoordsupporters herdenken Coen Moulijn,"Feyenoordfans hebben vanavond stilgestaan bij het overlijden van oud-voetballer Coen Moulijn. 'Mister Feyenoord' overleed vandaag precies vijf jaar geleden. Bij de Kuip kwamen tientallen fans samen om Moulijn te herdenken. RTV Rijnmond schrijft dat de weduwe van Coen, Adrie Moulijn , ook aanwezig was. Zij legde samen met oud-verzorger Gerard Meijer bloemen bij het standbeeld van haar man. Er werd ook een minuut stilte gehouden. De herdenking werd georganiseerd door Feyenoord, in overleg met de Feyenoord Supportersvereniging en Adrie Moulijn. Namens Feyenoord was onder anderen commercieel directeur Mark Koevermans aanwezig. Ook oud-spelers als Wim Jansen en Henk Schouten waren bij de herdenking.",Regionaal nieuws,https://nos.nl/artikel/2078638-feyenoordsupporters-herdenken-coen-moulijn.html
56498,2013-03-25 14:18:00,Oud-president Zambia opgepakt,In Zambia is oud-president Rupiah Banda gearresteerd. Hij wordt beschuldigd van het stelen van 8 miljoen euro bij een olie-deal met Nigeria. Banda werd vanochtend opgepakt en na enkele uren verhoor vrijgelaten op borgtocht. Hij zegt onschuldig te zijn en beweert het slachtoffer te zijn van een heksenjacht. De huidige regering van Zambia is een onderzoek gestart naar verschillende grote zakentransacties van het vorige kabinet. Het vermoeden bestaat dat daarbij vaak sprake was van corruptie. President Sata kondigde een grote anti-corruptiecampagne aan toen hij bij de verkiezingen van september 2011 Banda versloeg. Rupiah Banda was president van Zambia van 2008 tot en met 2011. Eerder deze maand raakte hij al zijn onschendbaarheid kwijt. Hij moet morgen voor de rechter verschijnen.,Buitenland,https://nos.nl/artikel/488455-oud-president-zambia-opgepakt.html
119951,2015-12-21 14:48:00,Nog vier plannen in race voor toekomst paleis Soestdijk,"Van 120 ingediende ideeën over de toekomst van paleis Soestdijk zijn er nog vier over. De provincie Utrecht, de gemeenten Soest en Baarn en het Rijksvastgoedbedrijf geven de vier initiatiefnemers 100.000 euro om hun plannen verder uit te werken. Volgens een van die plannen krijgt het vroegere woonpaleis van koningin Juliana en prins Bernhard een botanische tuin in twee grote kassen. Het paleis zelf wordt een expositie- en ontmoetingscentrum. In een ander voorstel krijgt het bedrijfsleven een belangrijke rol. Nederlandse bedrijven kunnen volgens dat plan in het nieuwe paleis Soestdijk kennis uitwisselen en plannen maken voor samenwerking. Daarnaast kunnen er handelsmissies worden ontvangen. Ook in dit plan krijgt het paleis een grote expositieruimte. Het derde plan heet 'Made by Holland' waarin ook de kracht van het Nederlandse bedrijfsleven centraal staat. De koninklijke kamers blijven onveranderd, maar buiten worden paviljoens geplaatst waarin innovatieve plannen van Nederlandse bedrijven te zien zijn. Plan vier wil het verleden, heden en de toekomst van Nederland met elkaar verbinden. Het paleis staat voor het verleden en de toekomst moet gestalte krijgen in een nieuw paviljoen: het huis van de toekomst dat vooral jonge bezoekers moet trekken. In de meeste van de 120 ingediende plannen wordt voorgesteld om van het paleis een museum of hotel te maken. Maar ook een zorghotel, evenementencentrum en kennisinstituut zijn vaak genoemd als alternatief voor het huidige paleis Soestdijk. In oktober volgend jaar worden de uitgewerkte vier plannen beoordeeld.",Binnenland,https://nos.nl/artikel/2076582-nog-vier-plannen-in-race-voor-toekomst-paleis-soestdijk.html
22807,2011-08-18 10:18:00,CBP: camerabeelden overval eerst keuren,"Beelden van overvallers zouden door de politie moeten worden bekeken, nog voordat winkeliers die online zetten. Dat zegt voorzitter Kohnstamm van het College bescherming persoonsgegevens. Kohnstamm zegt in de Volkskrant dat het beter is als eerst wordt gecontroleerd of de overvallers bekenden van de politie zijn. Ze kunnen dan worden opgepakt, zonder dat ze online aan een schandpaal worden genageld. Het CBP pleit bovendien voor een nationale website voor beelden van verdachten. Kohnstamm pleitte voor hoge boetes als winkeliers zelf beelden plaatsen, maar daar komt hij nu van terug.",Binnenland,https://nos.nl/artikel/265262-cbp-camerabeelden-overval-eerst-keuren.html
107820,2015-06-23 16:58:00,Kamer wil openheid kabinet over afspraken Air France-KLM,"De Tweede Kamer wil weten wat het kabinet heeft afgesproken met de bestuurders van Air France-KLM en met de Franse regering. De toezegging van staatssecretaris Mansveld dat zij de Kamerleden uiteindelijk vertrouwelijk zal informeren vindt de Kamer niet genoeg. Mansveld moet nu toch alle informatie in brieven naar de Kamer sturen, maar dan ""zonder letterlijke gespreksverslagen en bedrijfsgevoelige informatie"", zoals in de motie van het CDA staat. De Kamer had al eerder aan Mansveld duidelijk gemaakt niet vertrouwelijk geïnformeerd te willen worden, maar ""via de normale weg"". Met vertrouwelijke informatie mogen de Kamerleden namelijk niets doen. Ze kunnen dan niet meer ingrijpen als zij dat nodig vinden. Mansveld en de andere leden van het kabinet voeren regelmatig gesprekken met de top van Air France-KLM en met de Franse regering, over de afspraken die ooit zijn gemaakt over het samengaan van de twee bedrijven en de autonome positie van KLM. Ook de financiële positie en de verdeling van vluchten over Nederlandse en Franse luchthavens, en het behoud van Nederlandse werkgelegenheid zijn onderwerp van gesprek sinds Air France-KLM het internationaal gezien niet zo goed doet. Minister Dijsselbloem vindt het niet nodig dat de Staat aandelen koopt in Air France-KLM om de Nederlandse belangen veilig te stellen. De Kamer had gevraagd of het kabinet dat overweegt. ""Een eventueel (beperkt) belang in Air France-KLM geeft geen directe invloed op het bestuur van Air France-KLM noch meer invloed op de gang van zaken binnen KLM"", schrijft hij aan de Kamer. De minister vindt dat Nederland voldoende invloed heeft als aandeelhouder van KLM en als vergunningverlener van onder andere de landingsrechten en de exploitatievergunning aan KLM. Nederland mag ook een commissaris in Air France-KLM benoemen.",Politiek,https://nos.nl/artikel/2043035-kamer-wil-openheid-kabinet-over-afspraken-air-france-klm.html
55215,2013-03-05 17:30:00,Kenia vraagt geduld van kiezers,"In Kenia heeft vicepremier Kenyatta de leiding genomen na het tellen van de helft van de stemmen. Kenyatta staat op 53 procent, tegen 42 procent voor premier Odinga. Het is nog te vroeg om conclusies te trekken omdat in de districten waar Odinga populair is nog veel stemmen geteld moeten worden. De kiescommissie heeft Kenianen opgeroepen geduldig te wachten op de resultaten. Niemand zou nu al iets moeten vieren en niemand heeft nu al reden tot klagen, zei de voorzitter van de commissie. Gisteren gingen miljoenen Kenianen naar de stembus, onder meer om een nieuwe president te kiezen. De uitslag wordt op zijn vroegst morgen verwacht. De verkiezingen van gisteren verliepen relatief vreedzaam, op een aantal incidenten na waarbij zo'n twintig doden vielen. De opkomst was massaal; op veel plekken stonden kilometerslange rijen. De autoriteiten in Kenia zijn waakzaam voor nieuw geweld. De vorige verkiezingen, in 2007, mondden uit in een gewelddadige strijd tussen de aanhangers van president Kibaki en Odinga. Er vielen toen meer dan 1200 doden.",Buitenland,https://nos.nl/artikel/481195-kenia-vraagt-geduld-van-kiezers.html
127824,2016-04-08 10:38:00,Kabinet wil miljarden meer voor spoor en wegen,"Het kabinet wil het zogenoemde infrastructuurfonds langer laten doorlopen. Door een verlenging komen er miljarden vrij voor investeringen in wegen en spoorwegen. Het infrastructuurfonds loopt al tot 2028. Er stroomt jaarlijks ruim 5 miljard euro in, maar dat geld is al gereserveerd voor onderhoud en projecten. Minister Dijsselbloem zegt dat er op dit moment over een verlenging wordt gepraat en dat daar ook zeker een besluit over moet worden genomen. ""Maar ik kan nog niet zeggen om hoeveel jaar en welke bedragen het gaat."" Ook minister Schultz wil er weinig over kwijt. ""Als er al sprake is van een verlenging, maakt die deel uit van een groter pakket en dat is nog absoluut niet rond."" Het onderwerp maakt deel uit van de begrotingsonderhandelingen tussen de coalitiepartijen VVD en PvdA. Het AD meldt dat er twee jaar bijkomt, zodat het infrastructuurfonds tot 2030 doorloopt. Dat zou ruim 10 miljard euro extra betekenen voor nieuwe investeringen. De VVD en de PvdA hebben allebei hun eigen wensen voor wat er met het geld moet gebeuren. Beide partijen willen een verbreding van de A20. Deze autosnelweg loopt van Westerlee, langs Rotterdam tot Gouda. Kamerlid Visser (VVD) wil verder de filedruk verminderen rond Amsterdam en in Brabant en Limburg. PvdA-Kamerlid Hoogland wil vooral investeren in het spoor. Hij gaat onder meer vragen om een verbouwing van station Schiphol en goede fietsenstallingen bij de stations. ",Politiek,https://nos.nl/artikel/2097874-kabinet-wil-miljarden-meer-voor-spoor-en-wegen.html
180389,2018-08-28 05:52:00,Amerikaans stel sluit bejaarde op in hondenkennel,"De politie in Texas heeft een man en een vrouw gearresteerd die ervan verdacht worden dat ze een 70-jarig familielid hadden opgesloten in een hondenkennel, haar geld aftroggelden en haar nauwelijks te eten gaven. Het slachtoffer zegt dat de man, die een relatie had met de vrouwelijke verdachte, geprobeerd had om haar te verdrinken in een badkuip. Ook zou ze in haar kruis zijn getrapt en werd ze gedwongen om in haar ondergoed over glasscherven te lopen. Omdat de verdachten niemand binnen lieten, duurde het ruim een half jaar voordat de mishandeling werd opgemerkt. Toen het slachtoffer uiteindelijk na ingrijpen van andere familieleden bij de politie aankwam had ze een blauw oog, blauwe plekken op haar rug en snijwonden in haar voeten. De twee verdachten zitten in voorarrest vast in een gevangenis ten zuidoosten van de stad Dallas.",Buitenland,https://nos.nl/artikel/2247828-amerikaans-stel-sluit-bejaarde-op-in-hondenkennel.html
194385,2019-05-31 15:59:00,Man opgepakt voor opzettelijk aanrijden van e-bikers,De politie heeft gisteren een 29-jarige man uit Leersum gearresteerd die ervan wordt verdacht de afgelopen maanden zeker drie mensen op een elektrische fiets te hebben aangereden. De man reed de mensen aan op zijn racefiets en ging er vervolgens vandoor. De recentste aanrijding vond anderhalve week geleden plaats. Daarbij brak een 53-jarige man zijn sleutelbeen. Op basis van het signalement dat het laatste slachtoffer met de politie deelde kon de verdachte worden aangehouden. Hij wordt verdacht van zware mishandeling. De politie gist nog naar zijn motief.,Binnenland,https://nos.nl/artikel/2287064-man-opgepakt-voor-opzettelijk-aanrijden-van-e-bikers.html
91423,2014-10-13 16:05:00,Advocaat bevestigt pesten Voorburg,"De leerling van het Corbulo College in Voorburg die ervan wordt verdacht dat hij een medeleerling met een mes heeft doodgestoken, werd jarenlang stelselmatig en intensief gepest. Dat zegt advocaat Hajé Weisfelt, die de 16-jarige verdachte Anthony bijstaat. Het pesten zou al sinds 2006 aan de gang zijn. ""Afgelopen maandag nog is mijn cliënt bij de politie geweest. Hij heeft daar gemeld dat hij door acht jongens werd bedreigd en gepest,"" zegt Weisfelt. De 15-jarige Wesley uit Den Haag werd vrijdag buiten de school met een mes in zijn hals gestoken. Hij overleed korte tijd later aan zijn verwondingen. Weisfelt: ""Een dag voor het steekincident stond een gesprek gepland over het pesten, met Anthony, zijn moeder en de school. Maar dat gesprek ging niet door omdat Anthony ziek was."" Vrienden van Anthony vertelden eerder al dat hij werd gepest op school, maar andere leerlingen ontkenden dat stellig. De school zegt er niets van te weten en doet er onderzoek naar. De verdachte blijft voorlopig vastzitten. De rechter-commissaris heeft het voorarrest van Anthony vandaag met twee weken verlengd. Gisteren arresteerde de politie een tweede verdachte in de zaak, ook een 16-jarige jongen. Die zou het mes hebben geleverd. ",Binnenland,https://nos.nl/artikel/709534-advocaat-bevestigt-pesten-voorburg.html
44902,2012-09-26 13:59:00,'Politici gaan niet over schuldvraag',"De Raad voor de Rechtspraak (RvdR) benadrukt dat politici niet bepalen of verdachten schuldig zijn aan een strafbaar feit. De Raad reageert daarmee op de uitspraak van staatssecretaris Teeven die de dood van een inbreker een ""inbrekersrisico"" noemt. Volgens de RvdR beïnvloeden uitspraken van politici niet de rechtspraak, maar ondermijnen ze wel de acceptatie van rechterlijke uitspraken in de samenleving. ""Als politici uitspraken doen over de schuldvraag, wekt dit verwachtingen bij het grote publiek"", zegt een woordvoerder. De Raad zegt dat noodweer proportioneel moet zijn. Een inbreker het huis uitjagen door te dreigen met een honkbalknuppel is volgens de Raad niet te vergelijken met een inbreker daadwerkelijk een klap voor zijn hoofd geven met een knuppel. Teeven deed zijn uitspraken na de dood van een inbreker in Diessen. De man kwam om tijdens een vechtpartij met de bewoners toen hij werd betrapt. De Kamer reageerde verdeeld op de uitlatingen van Teeven. ",Binnenland,https://nos.nl/artikel/422953-politici-gaan-niet-over-schuldvraag.html
111190,2015-08-19 08:33:00,Heijmans nog in rode cijfers door wegenbouw,"Er zijn meer huizen gebouwd en meer huizen verkocht, maar in de wegenbouw loopt het nog niet lekker. Bouwbedrijf Heijmans, de op twee na grootste bouwer van ons land, draaide in de eerste zes maanden wel 12 procent meer omzet, maar leed een verlies van 15 miljoen euro. Dat is bijna twee keer zoveel als in dezelfde periode vorig jaar. Volgens bestuursvoorzitter Bert van der Els zit de bouwer in de staart van de bouwcrisis, waardoor het niet overal goed of beter gaat. De woningmarkt trekt aan en dat vertaalt zich in een verdubbeling van de omzet en een groei van de orderportefeuille. Het aantal verkochte woningen steeg van 482 naar 746. Het merendeel daarvan is aan particulieren en dat wordt gezien als een belangrijke graadmeter voor het herstel van de woningmarkt. Het verlies komt bijna helemaal voor rekening van de wegenbouw, waar het stukken minder gaat. Heijmans heeft ""last van de magere condities van langlopende projecten die nog niet zijn afgerond"". Er zijn destijds tegen te scherpe voorwaarden projecten aangenomen om in crisisperiode maar aan het bouwen te blijven en dat goedkope werk wreekt zich nog steeds. Daarnaast is er overcapaciteit. Het faillissement van Imtech heeft voor Heijmans geen directe gevolgen zegt Van der Els in het NOS Radio 1 Journaal. Heijmans heeft zijn eigen installatieactiviteiten en zit niet met Imtech in gezamenlijke projecten of joint ventures. ""Maar dat een groot bedrijf plotseling van de markt verdwijnt heeft zijn effecten bij klanten, bij projecten, overal."" Heijmans zit wel goed bij kas: de solvabiliteit zit op 29 procent. Bij bouwbedrijven is een solvabiliteit van 15-20% wenselijk, om schuldeisers tevreden te stellen. De geringe solvabiliteit was bij collega-bouwer Ballast Nedam hét probleem en de reden voor de recente overname door het Turkse bouwconglomeraat Renaissance. Sinds het begin van de crisis in 2008 heeft bouwer Heijmans in vijf van de zeven jaren verlies geleden. Volgens het Centraal Bureau voor de Statistiek (CBS) behaalde de bouw in juni de grootste omzetstijging in 10 jaar. De omzet in de woning- en bedrijfsbouw steeg in vergelijking met vorig jaar 35 procent. De stukadoors, schilders en timmerbedrijven zien hun omzet zelfs nog iets harder stijgen. Maar in grond-, water- en wegenbouw is het stukken minder met een omzetplusje van slechts 4,5%",Economie,https://nos.nl/artikel/2052724-heijmans-nog-in-rode-cijfers-door-wegenbouw.html
125755,2016-03-11 10:08:00,Koningspaar bezoekt café aanslagen Parijs,"Koning Willem-Alexander en koningin Máxima hebben in Parijs een van de cafés bezocht die in november werden getroffen door de terreuraanslagen. Het koningspaar is in Frankrijk op staatsbezoek. Willem-Alexander en Máxima spraken met de eigenaar van Le Carillon, een medewerker, buurtbewoners en hulpverleners die aanwezig waren tijdens of vlak na de aanslag. Bij het bezoek, dat een half uur duurde, werd gesproken over de persoonlijke ervaringen van de betrokkenen en het leven na de aanslagen. Gisteren stond Willem-Alexander ook al stil bij de aanslagen. In zijn tafelrede bij het staatsbanket in het Élysée benadrukte hij dat hij gelooft in de waarden van vrijheid, gelijkheid en broederschap. Eerder op de dag had hij al over de aanslagen gesproken met de Nederlandse gemeenschap in Parijs. Koning Willem-Alexander en koningin Máxima bezoeken vandaag een innovatieparade, waar meer dan zestig hightech-producten staan opgesteld die het resultaat zijn van een Frans-Nederlandse samenwerking. Ook maakt het paar een rit in een elektrische stadsbus die in Nederland is ontwikkeld. De NOS doet vanavond verslag van het staatsbezoek in het programma Koningspaar in Frankrijk. Het is te zien van 19.15 tot 19.45 uur op NPO 2 en NOS.nl.",Binnenland,https://nos.nl/artikel/2092025-koningspaar-bezoekt-cafe-aanslagen-parijs.html
73026,2013-12-16 06:36:00,Doden bij rellen in China,In China heeft de politie bij rellen veertien mensen doodgeschoten. Dat gebeurde in de westelijke regio Xinjiang. Ook twee politiemensen kwamen om het leven. Er zijn twee mensen aangehouden. Volgens de lokale autoriteiten werd de politie aangevallen door een groep die explosieven gooide en met messen zwaaide. De politie was onderweg naar een dorp vlak bij de oude Zijderoutestad Kasjgar om verdachten van criminele activiteiten te arresteren. Vorige maand kwamen ook al negen burgers en twee politiemensen om toen een politiebureau werd aangevallen door mensen met messen en bijlen. In de regio Xinjiang wonen voornamelijk Oeigoeren.,Buitenland,https://nos.nl/artikel/587110-doden-bij-rellen-in-china.html
226928,2021-06-09 08:54:00,'Een op negen studentes verkracht tijdens studententijd',"11 procent van de vrouwelijke studenten in Nederland is tijdens de studententijd slachtoffer geworden van verkrachting, blijkt uit onderzoek van I&O Research onder ruim duizend studenten. De representatieve peiling werd gehouden in opdracht van Amnesty International. Met verkrachting wordt het tegen de zin binnendringen van het lichaam met een lichaamsdeel of voorwerp bedoeld. Van de ondervraagde mannen gaf 1 procent aan tijdens de studententijd zonder instemming seksueel gepenetreerd te zijn. De meeste studenten die aangaven dat ze verkracht zijn, zeggen dat ze de dader kenden, bijvoorbeeld van een feestje of een date. ""Het is dus niet die wildvreemde man in de bosjes"", zegt Martine Goeman van Amnesty. Ruim een kwart gaf aan slachtoffer te zijn geworden na alcohol- of drugsgebruik. Goeman: ""Ze waren dus in een kwetsbare positie. Veel slachtoffers kunnen zich dan ook niet verzetten en bevriezen van angst."" Door een nieuwe zedenwet wordt alle onvrijwillige seks straks als verkrachting gezien. Er komt 4 tot 9 jaar celstraf op te staan. Mensen zijn strafbaar als ze konden weten dat iemand geen seks wilde, maar daar niet naar handelden. In de huidige wet moet er bij verkrachting nog sprake zijn van dwang of geweld. Amnesty voert al ruim een jaar campagne om meer aandacht te vragen voor seks die is gebaseerd op gelijkwaardigheid, vrijwilligheid en instemming. De mensenrechtenorganisatie richt zich nu op hogescholen en universiteiten. Die zouden een manifest moeten ondertekenen waarin ze hun studenten een betere bescherming beloven bij seksueel geweld. Uit de I&O-peiling blijkt namelijk dat maar een heel klein deel van de studenten precies weet waar ze bij hun onderwijsinstelling melding kunnen maken van wat hun is overkomen. Ook de procedure die daarop volgt, is slechts bij een enkeling bekend. ""De instellingen zijn niet verantwoordelijk voor de verkrachting, maar ze kunnen er wel alles aan doen om hulp te bieden"", vindt Goeman. Universiteiten hebben vertrouwenspersonen in dienst bij wie melding kan worden gedaan van onder meer seksueel geweld. Van de slachtoffers uit het onderzoek heeft maar 2 procent zo'n melding gedaan. Vier op de tien slachtoffers vertellen helemaal niemand wat hun is overkomen. Ook Lyle Muns van studentenvakbond LSVb vindt dat de onderwijsinstellingen hun procedures kunnen verduidelijken. Hij geeft aan dat op websites van veel universiteiten en hbo's niet de juiste informatie staat. Maar hij ziet ook een verantwoordelijkheid voor studentenorganisaties. ""We weten al heel lang dat dit een hardnekkig probleem is. Iedere student kent deze verhalen. Hoe je omgaat met consent, wat is gewenst en ongewenst gedrag, zijn dingen die eigenlijk aan bod moeten komen tijdens de introductieweken. Er is nog heel veel werk aan de winkel."" Demissionair Onderwijsminister Van Engelshoven zegt dat het cruciaal is dat er een veilige omgeving is en dat er mensen zijn met wie je als slachtoffer kunt praten. Ze noemt naast een vertrouwenspersoon ook de studieadviseur. ""Die kunnen hulp bieden of hiernaar verwijzen. Het is belangrijk dat zij ook aan de student laten blijken dat er een plek is om je verhaal te kunnen doen. Maar weet ook, bij dit soort ernstige zaken: doe aangifte."" Seks tegen je wil wordt straks gezien als verkrachting. Dit was nog niet zo, maar met de nieuwe zedenwet moeten slachtoffers beter worden beschermd. NOS op 3 legde eerder al uit hoe het zit:",Binnenland,https://nos.nl/artikel/2384251-een-op-negen-studentes-verkracht-tijdens-studententijd
99433,2015-02-21 11:51:00,Dodental bomaanslag Somalië loopt op,"Het dodental van de zelfmoordaanslag op een hotel in de Somalische hoofdstad Mogadishu is opgelopen naar 25. Ook zijn er zeker veertig gewonden, heeft de Somalische regering bekendgemaakt. De aanslag werd gistermiddag rond lunchtijd gepleegd op het Central Hotel, in het centrum van de stad. Er zijn berichten dat een Nederlandse vrouw een van de daders is, maar het ministerie van Buitenlandse Zaken in Den Haag kan dat niet bevestigen. Zij zou degene zijn geweest die de moskee van het hotel in rende en daar een bom liet afgaan, nadat andere leden van de terreurgroep al-Shabaab voor de deur van het hotel een bomauto hadden laten ontploffen. Onder de doden zijn twee parlementsleden en enkele werknemers van de premier. Het is nog de vraag hoe de terroristen met een bomauto bij het hotel konden komen; de politie heeft twaalf werknemers van het hotel opgepakt.",Binnenland,https://nos.nl/artikel/2020550-dodental-bomaanslag-somalie-loopt-op.html
2712,2010-03-15 09:48:00,VS-personeel vermoord in Mexico,"In de Mexicaanse grensplaats Ciudad Juárez zijn drie mensen vermoord die verbonden waren aan het Amerikaanse consulaat. Een Amerikaanse medewerkster en haar echtgenoot werden op straat in hun auto doodgeschoten. Hun baby, die op de achterbank zat, bleef ongedeerd. Elders in de stad werd de Mexicaanse man van een andere medewerkster van het consulaat gedood. Zijn twee kinderen raakten gewond. Drugskartels Het lijkt erop dat drugskartels achter de moorden zitten. De kartels zijn al jaren in oorlog met de Mexicaanse regering. De Amerikanen steunen het Mexicaanse leger. Tot dusver bleef het personeel van buitenlandse vertegenwoordigingen ongedeerd. De drugskartels dreigden kortgeleden met een aanval op Amerikaanse doelen. Het lijkt erop dat dat nu is gebeurd. Elders onderbrengen De Amerikaanse president Obama heeft woedend gereageerd op de moorden. Het ministerie van Buitenlandse Zaken heeft de medewerkers van de zes consulaten in Noord-Mexico laten weten dat ze hun gezinnen elders mogen onderbrengen. In Ciudad Juarez vielen dit weekend ongeveer 50 doden door drugsgerelateerd geweld.",Buitenland,https://nos.nl/artikel/143963-vs-personeel-vermoord-in-mexico.html
36278,2012-04-23 14:51:00,19 doden bij geweld Syrië,"Bij beschietingen in de Syrische stad Hama zijn volgens opstandelingen zeker 19 doden gevallen. Het leger nam de wijk Arbaeen onder vuur, waar veel tegenstanders van president Assad wonen. Gisteren werd Hama nog bezocht door waarnemers van de Verenigde Naties. Die zijn sinds vorige week in Syrië om toe te zien op de wapenstilstand, die onder leiding van VN-gezant Kofi Annan werd bereikt. De waarnemers bezochten in Hama ook de wijk die vandaag onder vuur werd genomen. Hama wordt gezien als een van de haarden van het verzet tegen president Assad. De opstand in Syrië duurt al meer dan een jaar.",Buitenland,https://nos.nl/artikel/365487-19-doden-bij-geweld-syrie.html
49321,2012-12-04 21:46:00,Ook minuut stilte bij andere sporten,"Verschillende sportbonden staan dit weekeinde net als de KNVB stil bij de omgekomen voetbalgrensrechter in Almere. Onder meer de zwembond KNZB, de volleybalbond en de ijshockeybond roepen op tot bezinning. Ze gedenken de vrijwilliger die stierf nadat hij door jonge voetballers was mishandeld. De KNZB roept zwemclubs op een verklaring tegen geweld voor te lezen en/of een minuut stilte in acht te nemen. De bond roept de leden op met respect om te gaan met vrijwilligers. De nationale volleybalbond Nevobo vraagt de clubs op één of meerdere momenten een minuut stilte te houden. De ijshockeyers doen dat ook, voor alle wedstrijden. Er wordt dan ook een tekst voorgelezen, waarin de bond medeleven betuigt aan de nabestaanden van het slachtoffer. Eerder vandaag besloot de KNVB om alle amateurwedstrijden voor dit weekeinde af te gelasten.",Binnenland,https://nos.nl/artikel/447873-ook-minuut-stilte-bij-andere-sporten.html
168550,2018-01-23 12:17:00,'Ongelooflijk dom en verbijsterend dat boeren frauderen met melkvee',"LTO Nederland, de organisatie van land- en tuinbouwbedrijven, is verbijsterd door het nieuws dat boeren op grote schaal frauderen met de registratie van melkkoeien. ""Het is heel jammer dat een aantal rotte appels deze mooie sector kapot maken"", zegt voorzitter Meulenbroeks van de vakgroep Melkveehouderij. De land- en tuinbouworganisatie had vanmorgen overleg met minister Schouten. Die had eerder vandaag bekendgemaakt dat mogelijk duizenden melkveebedrijven hebben gesjoemeld met de registratie van kalveren. De kalfjes van de ene koe werden toegeschreven aan een andere koe, die dan op papier een meerling had gekregen. Daardoor kon een deel van de koeien langer te boek staan als koe die nog geen kalf heeft gekregen en dus nog geen melk geeft. Die tellen maar voor de helft mee in de Europese regels voor fosfaatreductie. Normaliter ligt het percentage meerlingen bij koeien tussen de 3 en 5 procent. Maar bij veel bedrijven worden dus onnatuurlijk veel meerlingen geboren. Bij 5700 melkveebedrijven lag het percentage afgelopen jaar tussen de 5 en 10 procent. En bij 2000 bedrijven zelfs meer dan 10 procent. Dat kan bij een individueel bedrijf natuurlijk toeval zijn, maar het kan ook wijzen op fraude. Er zijn in totaal 17.520 melkveebedrijven in Nederland. Bij 7700 is er dus mogelijk iets aan de hand, oftewel zo'n 44 procent van alle bedrijven. De NVWA heeft bij een steekproef van 93 van die 7700 bedrijven een inspectie gedaan. Bij 45 bedrijven, bijna de helft van die 93, is inderdaad fraude geconstateerd. Als die steekproef representatief is voor de hele sector, dan zou dat dus betekenen dat ongeveer een op de vijf melk- en rundveebedrijven gefraudeerd heeft. Meulenbroeks vindt het ongelooflijk dat sinds juli vorig jaar kennelijk duizenden boeren ""onder de radar"" en ""moedwillig"" hebben besloten om de regels te overtreden. Hij zegt dat er het afgelopen half jaar meerdere bijeenkomsten met melkveehouders zijn geweest over de fosfaatwetgeving en dat geen van de boeren toen zijn mond heeft open gedaan. ""Dit is zo ongelooflijk dom. Het is gerommel in de marge. De risico's zijn enorm en de winst die ze ermee hebben gehaald is marginaal."" Volgens hem gaat het om net een paar vaarzen meer per boer en een extra fosfaatuitstoot van zo'n tien kilo per dier. LTO Nederland gaat het ministerie ondersteunen bij het oplossen van het probleem. ",Binnenland,https://nos.nl/artikel/2213364-ongelooflijk-dom-en-verbijsterend-dat-boeren-frauderen-met-melkvee.html
181806,2018-09-24 13:27:00,Artis krijgt nieuwe leeuw uit Denemarken,"Artis heeft een nieuwe leeuw. Het mannetje is anderhalf jaar oud en afkomstig uit een dierentuin in Kopenhagen. Voorlopig is hij nog niet te zien voor het publiek, omdat hij langzaam moet gaan wennen aan de twee leeuwinnen die al in de Amsterdamse dierentuin wonen. Het dier is nog vrij jong, maar dat past bij de natuur, zegt verzorger Peter Bleesing. ""Anderhalf jaar is de leeftijd waarop mannetjes in de natuur ook uit de groep moeten. Dan moet ie zichzelf zien te redden, op zoek naar een nieuwe harem. De dierentuin in Kopenhagen wilde daarom heel graag dat hij hier naartoe kwam."" Zaterdagavond arriveerde de leeuw in Artis. Hij is voorlopig ondergebracht in een buitenverblijf waar de leeuwinnen niet kunnen komen. ""De introductie gaan we heel rustig doen. Daar gaat wat tijd overheen"", zegt Bleesing. Vanwege zijn leeftijd zal hij de leidende rol nog niet meteen kunnen opeisen. ""Het is nog een puber. Het gaat helpen als hij zijn mannelijke kenmerken gaat ontwikkelen. Die heeft hij in het wild ook nodig, dan moet hij zich bewijzen."" De leeuwinnen zijn zes weken met z'n tweeën geweest, na de dood van hun leider Caesar. ""In de natuur gaat dat veel sneller"", zegt Bleesing. ""Als een mannetje in het wild wordt gedood, staat de volgende kaper al op de kust. Of een ouder mannetje wordt verdreven door jonge mannen. Zo gaat dat in de natuur, die is ingericht om de genetische poel zo breed mogelijk te maken. De doorloop is heel snel."" Over het karakter van de nieuwe leeuw is nog niet veel te zeggen. ""Daar is hij nog te jong voor"", zegt Bleesing. ""Maar het is een heel mooi exemplaar."" Ook een naam heeft de nieuwe leeuw nog niet. ""Die had-ie ook niet in Kopenhagen. Ze weten daar dat een mannetje met anderhalf jaar weg moet. Daarom laten ze het geven van een naam over aan de dierentuin waar de leeuw naartoe gaat."" Dat het een Afrikaanse naam moet worden staat wel vast, omdat het gaat om een Afrikaanse leeuw. ""Maar het moet ook een korte naam zijn"", zegt Bleesing, ""dat is praktisch voor de verzorger."" De nieuwe leeuw zal ergens de komende weken te zien zijn voor het publiek. De nieuwe leeuw vervangt Caesar, die 19 jaar in de Amsterdamse dierentuin woonde. Daar verwekte hij 21 nakomelingen, onder wie de twee leeuwinnen die straks de harem van de nieuwe leeuw gaan vormen. Caesar had gezondheidsproblemen en kreeg daarom in augustus een spuitje.",Binnenland,https://nos.nl/artikel/2251894-artis-krijgt-nieuwe-leeuw-uit-denemarken.html
117056,2015-11-12 20:22:00,Miljoenen schadevergoeding voor gewonde passagier cruiseschip Amsterdam,"Een jury in Seattle, in de Verenigde Staten, heeft een Amerikaanse zakenman een schadevergoeding toegekend van bijna 20 miljoen euro. De man heeft hersenletsel opgelopen op een schip van de Holland America Line. Op het cruiseschip de Amsterdam raakte de man gewond aan zijn hoofd toen een automatische schuifdeur tegen zijn slaap kwam. De 61-jarige James Hausman en zijn vrouw Carol uit Illinois waren in 2011 op het cruiseschip voor een reis om de wereld. Op videobeelden is te zien hoe Hausman een schuifdeur tegen zijn hoofd krijgt. Het proces in Seattle duurde negen dagen. Advocaten toonden aan dat er veel meer passagiers waren die de automatische deuren tegen zich aan hadden gekregen, omdat de sensors niet goed stonden afgesteld. Waarschijnlijk komen er meer claims tegen de HAL. James Hausman heeft zich destijds meteen gemeld bij de scheepsarts. Die constateerde een hersenschudding. Inmiddels is komen vast te staan dat de Amerikaan aan de klap hersenletsel heeft overgehouden, waardoor hij toevallen heeft, lijdt aan geheugenverlies en duizelingen. De Holland America Line gaat tegen de toekenning van de schadevergoeding in beroep. Volgens het bedrijf is het bedrag 'excessief'. ",Buitenland,https://nos.nl/artikel/2068707-miljoenen-schadevergoeding-voor-gewonde-passagier-cruiseschip-amsterdam.html
66407,2013-08-31 10:39:00,HRW: Israël verdrijft bedoeïenen,"De Israëlische regering moet onmiddellijk ophouden met het slopen van woningen van bedoeïenen. Dat zegt de mensenrechtenorganisatie Human Rights Watch (HRW). Volgens HRW zijn de ontruimingen gebaseerd op discriminerende wetten en regels, die geen respect tonen voor de mensenrechten en de waardigheid van de bedoeïenen. Daarnaast is er wetgeving in voorbereiding waardoor nog eens tienduizenden bedoeïenen huis en haard zullen moeten verlaten. ""Israël schopt de bedoeïenen van het land waar ze al generaties wonen en geeft ze steeds minder ruimte terwijl het joodse Israëliërs aanmoedigt en zelfs helpt zich daar te vestigen"", zegt directeur Midden-Oosten Joe Stork van Human Rights Watch. ""Premier Netanyahu moet een eind maken aan de stuitende discriminatie van de bedoeïenen, die Israëlische burgers zijn"", aldus Stork. In de Negev-woestijn in het zuiden van Israël wonen volgens officiële cijfers 200.000 bedoeïenen in zeven dorpen en elf kleinere gemeenschappen die door de autoriteiten worden erkend. Daarnaast zijn er volgens HRW 35 dorpjes die niet zijn erkend en waar 70.000 tot 90.000 mensen zouden wonen. Bedoeïenen claimen land waar hun voorouders al generaties geleden woonden. Israël erkent die aanspraken niet zonder officiële documenten, die bijna niemand heeft.",Buitenland,https://nos.nl/artikel/546255-hrw-israel-verdrijft-bedoeienen.html
87307,2014-08-05 16:17:00,Man dood door bosbranden Zweden,"De bosbranden in Zweden hebben voor het eerst een mensenleven geëist. Volgens de politie gaat het om een man van dertig. Een andere man is met ernstige brandwonden in het ziekenhuis opgenomen. De bosbranden zijn de grootste in de Zweedse geschiedenis. De branden woeden in de provincie Västmanland, zo'n 150 kilometer ten noordwesten van Stockholm. Tot nu toe is zo'n 150 vierkante kilometer bos verloren gegaan. Volgens autoriteiten zijn ongeveer duizend mensen geëvacueerd. Verschillende mensen die door het vuur ingesloten raakten moesten in een meer springen om zichzelf te redden. Anderen werden met een helikopter gered. Het is onbekend hoe de brand is ontstaan.",Buitenland,https://nos.nl/artikel/683128-man-dood-door-bosbranden-zweden.html
56814,2013-03-29 14:30:00,Aanslagen sjiitische moskeeën Irak,"In Irak zijn bij aanslagen op sjiitische moskeeën 23 doden gevallen. Bij vier moskeeën in Bagdad en één in Kirkuk ontploften autobommen op het moment dat de moskee uitging. De aanslagen worden toegeschreven aan soennitische extremisten, die banden hebben met al-Qaida. De aanslagen waren in verscheidene wijken van Bagdad en in Kirkuk, 170 kilometer ten noorden van de hoofdstad. Volgens veiligheidsfunctionarissen hergroepeert de Iraakse afdeling van al-Qaida, 'de Islamitische Iraakse staat', zich in het westen van Irak. De beweging zou worden versterkt met islamitische strijders die in Syrië tegen president Assad vechten. Het geweld in Irak is tien jaar na de Amerikaanse invasie weer bijna op het heftige niveau van 2006, toen aanslagen voortdurend represailles uitlokten.",Buitenland,https://nos.nl/artikel/490019-aanslagen-sjiitische-moskeeen-irak.html
130033,2016-05-09 21:21:00,Waarom vertrekt de Oostenrijkse bondskanselier opeens?,"De ruk naar rechts in Oostenrijk heeft bondskanselier Werner Faymann de kop gekost. Ruim zeven jaar was de sociaal-democraat bondskanselier en vandaag diende hij onverwacht zijn ontslag in. De vluchtelingencrisis lijkt de reden daarvoor te zijn. SPÖ-politicus Faymann veranderde in een half jaar tijd van voorstander van het toelaten van vluchtelingen in een tegenstander. Hij vergeleek het vluchtelingenbeleid van Hongarije in september nog met de Holocaust. Hij vond dat landen financieel gekort moesten worden als ze geen vluchtelingen opnamen. De Oostenrijkse bevolking dacht anders over de vluchtelingencrisis. ""Twee derde van de Oostenrijkers vindt dat het door vluchtelingen bergafwaarts gaat met het land"", zegt correspondent Jeroen Wollaars. ""Je zag Faymann toen als een blad aan een boom omslaan."" Zo had de bondskanselier het opeens over een bovengrens van vluchtelingen en het sluiten van de Balkanroute. ""Maar zijn eigen partij vond dat geen links geluid meer. Er was intern verzet. De kiezer geloofde er al helemaal niet meer in."" Het gevolg was dat de SPÖ werd afgestraft bij de presidentsverkiezingen van vorige maand. De extreem-rechtse FPÖ kreeg de meeste stemmen: ruim 35 procent. De SPÖ en coalitiepartij ÖVP werden vermorzeld en bleven allebei steken op 11 procent. De tweede verkiezingsronde is later deze maand. Wie de opvolger wordt van Faymann is nog niet bekend. Voorlopig neemt vicekanselier Reinhold Mitterlehner van de conservatieve coalitiepartij ÖVP de honneurs waar. De SPÖ kiest waarschijnlijk volgende week een nieuwe leider. De regeringspartijen voelen op dit moment niets voor vervroegde verkiezingen. Pas in 2018 mogen de Oostenrijkers een nieuw parlement kiezen. Lachende derde is de FPÖ. Die partij komt meer en meer in het centrum van de macht. In een reactie op het opstappen van Faymann laat FPÖ-politicus Harald Vilimsky weten dat het een mooie dag is voor Oostenrijk.",Buitenland,https://nos.nl/artikel/2104115-waarom-vertrekt-de-oostenrijkse-bondskanselier-opeens.html
27191,2011-11-15 19:16:00,Groot gascontract Shell in Irak,"Shell heeft in Irak een gascontract binnengesleept. Het Iraakse kabinet is akkoord gegaan met een contract ter waarde van 12,6 miljard euro aan Shell en het Japanse Mitsubishi. De twee bedrijven gaan het gas winnen dat nu nog wordt afgefakkeld bij drie olievelden in het zuiden van Irak. Daar gaat nu dagelijks 20 miljoen kubieke meter gas verloren. Dat is volgens Shell een enorme verspilling en leidt ook tot veel uitstoot van broeikasgas. Het afgevangen gas zal worden gebruikt om elektriciteit te produceren voor de Iraakse behoefte. Aan het contract is jarenlang gewerkt.",Economie,https://nos.nl/artikel/313697-groot-gascontract-shell-in-irak.html
128831,2016-04-21 20:23:00,Hennis onderzoekt naamplaatjes militairen,"Minister Hennis bekijkt of er iets moet veranderen in de naamplaatjes die militairen dragen. Ze zei dat in de Tweede Kamer naar aanleiding van vragen van VVD en SP. Bij een bezoek aan de Nederlandse missie in Mali kregen Kamerleden te horen dat militairen via hun achternaam makkelijker te traceren zijn voor mensen die kwaad in de zin hebben. Daardoor zouden de militairen en hun familieleden meer gevaar lopen. Het zou misschien een idee zijn voortaan alleen de voornaam op het plaatje te zetten. VVD-Kamerlid Teeven zei in de Kamer dat er veel onduidelijk is rond de naamplaatjes, ook omdat krijgsmachtonderdelen en ook commandanten hier verschillend mee omgaan. Hennis zei dat ze nog nooit eerder heeft gehoord over dit probleem, maar dat ze het signaal serieus neemt. Volgens haar is het goed gebruik dat militairen een plaatje dragen met hun achternaam, ook tijdens missies, al kan daar ook nu al om veiligheidsredenen van worden afgeweken. Ze gaat over de kwestie praten met de Commandant der Strijdkrachten. ",Politiek,https://nos.nl/artikel/2100695-hennis-onderzoekt-naamplaatjes-militairen.html
189862,2019-03-02 02:15:00,"Luchtverkeersleiders ziek, afgelopen nacht nauwelijks vluchten in België","Er was afgelopen nacht bijna geen vliegverkeer mogelijk boven België omdat er te weinig luchtverkeersleiders waren. Doordat er op het laatste moment veel ziekmeldingen waren, kon het bedrijf skeyes geen vervangers vinden voor de nachtdiensten. Tussen 23.00 en 06.00 uur konden er geen vliegtuigen landen of vertrekken. Vooral het vrachtverkeer werd getroffen: tien tot vijftien vluchten konden niet vertrekken. Inkomende toestellen moesten naar andere luchthavens uitwijken. Een passagiersvlucht die om 23.30 uur naar Moskou zou vertrekken, moest worden geannuleerd. Passagiers konden overnachten in hotels of veldbedden op Zaventem. Zes vluchten die na 23.00 uur aankwamen, konden nog wel gewoon landen. Het lijkt erop dat de problemen grotendeels voorbij zijn. Het vertrek van enkele langeafstandsvluchten naar België is enige tijd uitgesteld, zodat de toestellen aankomen als er weer personeel beschikbaar is. Het is al een tijdje onrustig onder het personeel van skeyes. Werknemers eisen betere arbeidsvoorwaarden. Juist gistermiddag had een vakbond nog toegezegd dat er voorlopig geen stakingen komen, om overlast voor reizigers tijdens de krokusvakantie te voorkomen.",Buitenland,https://nos.nl/artikel/2274090-luchtverkeersleiders-ziek-afgelopen-nacht-nauwelijks-vluchten-in-belgie.html
198494,2019-08-27 11:48:00,Aanhouding voor dodelijke steekpartij in appartementencomplex Den Haag,"Bij een steekincident in een appartementencomplex in het centrum van Den Haag is vannacht een 47-jarige man overleden. De politie heeft een 24-jarige vrouw uit Rijswijk gearresteerd. De melding kwam rond 05.00 uur binnen bij de politie. Er is nog een traumahelikopter opgeroepen maar het slachtoffer was niet meer te redden. De politie heeft de vrouw kort daarna aangehouden, schrijft Omroep West. Wat zich heeft afgespeeld in het complex is vooralsnog niet duidelijk. Ook is nog niet bekend wat de relatie is tussen het slachtoffer en de verdachte. De politie heeft het gebied tijdelijk afgesloten voor onderzoek.",Regionaal nieuws,https://nos.nl/artikel/2299152-aanhouding-voor-dodelijke-steekpartij-in-appartementencomplex-den-haag.html
119055,2015-12-09 22:38:00,Londenaren ontsnappen ternauwernood aan instortend dak,"Door een windstoot vielen afgelopen zaterdag stenen en puin van een gebouw in Londen dat werd gerenoveerd. Een voorbijganger vertelt aan de BBC wat er gebeurde: ""Niet ver bij mij vandaan stortte het dak ineens in. De bakstenen vlogen me om de oren."" Wonderlijk genoeg kwam iedereen er zonder kleerscheuren vanaf. Het hele voorval werd gefilmd door een beveiligingscamera van het raadshuis van wijk Hammersmith and Fulham. De eigenaren van het pand waren niet thuis.",Opmerkelijk,https://nos.nl/artikel/2074156-londenaren-ontsnappen-ternauwernood-aan-instortend-dak.html
12535,2010-12-05 15:51:00,WikiLeaksdebat: Assange held of crimineel,"Door buitenlandredacteur Sandy Verhoeve Niet alleen Hillary Clinton heeft er een dagtaak bij, ook de gemiddelde journalist is razenddruk met het verwerken van de berg uitgelekte ambtsberichten van Amerikaanse ambassades. Waar het werk van de Amerikaanse minister van Buitenlandse Zaken vooral bestaat uit damage control, proberen journalisten hun weg te vinden in de almaar groeiende documentenbrij die de site WikiLeaks online zet. Zo zouden Amerikaanse diplomaten en militairen het er met de Afghaanse president over eens zijn dat de Britse troepen er een zootje van hebben gemaakt in Afghanistan. Minister Clinton haastte zich om excuses aan te bieden aan Groot-Brittannië. Ze zei dat ze diep respect heeft voor het werk van de Britse militairen. Ieder land dat betrekkingen heeft met de VS scant de berichten op relevantie en nieuwswaarde. Op de achtergrond woedt het debat: is de man achter de onthullingen, Wikileaks-oprichter Julian Assange, een held of een crimineel? De WikiLeaks-baas belooft uiteindelijk 250.000 vertrouwelijke documenten openbaar te maken. Honderden berichten zijn al gepubliceerd, met alle gevolgen vandien en tot grote woede van met name de Verenigde Staten. Zij vinden het schandalig, onethisch en wijzen erop dat Assange mensenlevens in gevaar brengt. Verschillende Amerikaanse politici vinden dat de geboren Australiër voor hoogverraad moet worden vervolgd. Een adviseur van de Canadese premier zei zelfs op televisie dat Assange zou moeten worden omgebracht. Tegelijkertijd zien veel mensen Assange als een moedige klokkenluider, een held die ondanks doodsbedreigingen de waarheid boven tafel brengt. De Nederlandse regering moet hem politiek asiel verlenen, vinden verschillende journalisten. Zij wantrouwen het arrestatiebevel dat Interpol op verzoek van Zweden tegen hem heeft uitgevaardigd. Assange wordt ervan verdacht twee vrouwen seksueel te hebben lastiggevallen. Hij kan wereldwijd worden aangehouden door opsporingsdiensten om te worden uitgeleverd aan Zweden. Een lastercampagne van de VS, zegt Assange. Volgens zijn advocaat heeft Zweden geen enkel bewijs van misdragingen. Held of crimineel, het gevecht van Assange tegen een wereldmacht als de VS is in ieder geval uniek in z'n soort. Door de omvang van Cablegate, zoals de WikiLeaks-affaire al wordt genoemd, zijn de gevolgen nog nauwelijks te overzien. Wat vindt u? Reageer hier.",Buitenland,https://nos.nl/artikel/202924-wikileaksdebat-assange-held-of-crimineel.html
199905,2019-09-25 22:57:00,Hooggerechtshof Italië: euthanasie in bepaalde gevallen toegestaan,"Euthanasie is vanaf nu onder bepaalde omstandigheden toegestaan in Italië. Dat is het gevolg van een uitspraak van het Italiaanse hooggerechtshof in een baanbrekende zaak over de levensbeëindiging van een muziekproducer. Het hooggerechtshof werd gevraagd een oordeel te vellen over de zaak rond Fabiano Antoniani, ook bekend als dj Fabo. Hij raakte vijf jaar geleden bij een auto-ongeluk compleet verlamd en werd ook nog eens blind. Mensenrechtenactivist Marco Cappato, die zich inzet voor legale euthanasie, trok zich zijn leed aan en reed Antoniani in 2017 naar Zwitserland waar artsen euthanasie bij hem uitvoerden. Dat Antoniani dood wilde, stond volgens Cappato buiten kijf. Een maand voor zijn dood had de producer zelfs nog in een brief aan president Mattarella laten optekenen: ""Het voelt alsof ik in een kooi gevangen zit. Ik kies ervoor om dood te gaan, zonder lijden"". Eenmaal terug in Italië gaf Cappato zichzelf aan bij de politie. Hem hing een gevangenisstraf van 12 jaar boven het hoofd, maar hij wilde een proces afdwingen omdat de wet volgens hem niet deugt. Een rechter in Milaan, die moest oordelen over aanzetten tot of helpen bij zelfmoord, verwees de zaak door naar het constitutionele hof om duidelijkheid te scheppen over de wet. Het hof gaf in eerste instantie de politiek de tijd om tot een nieuw euthanasie-standpunt te komen, maar vanwege de politieke chaos in het land was dat er niet van gekomen. De zaak maakte veel los in Italië en ook de paus voelde zich genoodzaakt zich vorige week nog een keer uit te spreken tegen euthanasie. ""We kunnen en moeten de verleiding weerstaan om medicijnen te gebruiken om de mogelijke wens van een zieke om te sterven te bevredigen."" Het hooggerechtshof oordeelt nu dat hulp bij zelfmoord onder bepaalde omstandigheden is toegestaan. Zo moet er sprake zijn van onaanvaardbaar lijden, moet het letsel onherstelbaar zijn en moet de patiënt in staat zijn om zelf beslissingen te nemen. Over de dood van Antoniani zei het hof: ""Wie in zijn toestand verkeert, heeft recht op hulp"". ""We zijn nu allemaal vrijer"", reageert Cappato vlak na de uitspraak. Hij roept het parlement op met nieuwe wetgeving over euthanasie te komen. Correspondent Angelo van Schaik noemt de uitspraak van het hof een doorbraak en zegt dat het parlement nu aan zet is. ""Dit zou weleens het goede moment kunnen zijn. De sociaaldemocratische PD is voor euthanasie, en ook binnen de Vijfsterrenbeweging zijn veel voorstanders te vinden voor het regelen van het levenseinde. Alleen de moeizame samenwerking tussen de twee coalitiepartijen kan roet in het eten gooien."" Katholieke organisaties hebben zich ook al geroerd, zegt Van Schaik. ""Een groep van 4000 katholieke anesthesisten heeft aangegeven dat men zich zal beroepen op gewetensbezwaren. De eerste stap is gezet, maar de strijd is nog lang niet gestreden.""",Buitenland,https://nos.nl/artikel/2303349-hooggerechtshof-italie-euthanasie-in-bepaalde-gevallen-toegestaan.html
118599,2015-12-03 16:41:00,Luchtaanval treft AzG-kliniek in Jemen,"Een kliniek van Artsen zonder Grenzen in Jemen is geraakt bij een luchtaanval door de coalitie onder leiding van Saudi-Arabië. Volgens de hulporganisatie zijn daarbij negen mensen gewond geraakt, onder wie twee medewerkers van AzG. Straaljagers vielen gisteren tot driemaal toe een park aan in de buurt van de tentkliniek in de zuidelijke stad Taiz, meldt AzG. Medewerkers van de hulporganisatie seinden de coalitie in dat er een kliniek in de buurt stond en ontruimden de tent uit voorzorg. Desondanks werd niet veel later de kliniek zelf gebombardeerd, zegt Artsen zonder Grenzen. De negen slachtoffers raakten gewond door granaatscherven. Twee van hen zijn zwaargewond naar andere ziekenhuizen gebracht. Artsen zonder Grenzen zegt dat het onmogelijk is dat de coalitie vooraf niet op de hoogte was van de locatie van de kliniek. ""De gps-coördinaten van de medische faciliteiten zijn regelmatig meegedeeld aan de coalitie"", zegt een woordvoerder. ""Voor het laatst nog op 29 november."" Al maandenlang voert een verbond van Arabische landen bombardementen uit op doelen van Houthi-rebellen in Jemen. Artsen zonder Grenzen is in verschillende delen van het land actief en heeft naar eigen zeggen meer dan 16.000 oorlogsgewonden behandeld. Ook in de Afghaanse stad Kunduz werd een kliniek van Artsen zonder Grenzen onlangs getroffen door een luchtaanval. Bij dat bombardement, door de Amerikaanse luchtmacht, kwamen naar schatting dertig mensen om het leven. Het Pentagon gaf na afloop toe dat het een vergissing was.",Buitenland,https://nos.nl/artikel/2072834-luchtaanval-treft-azg-kliniek-in-jemen.html
211394,2020-06-12 22:33:00,Pandemie verergert Chileense onvrede: 'We protesteren uit pure wanhoop',"Het is onrustig in Chili. Ondanks de strenge quarantainemaatregelen werd er de afgelopen weken op verschillende plekken gedemonstreerd. De regering vreest een opleving van de protesten die het Zuid-Amerikaanse land sinds oktober vorig jaar in de greep houden. Chili stond in de regio jarenlang bekend als 'een oase van welvaart'. Maar toen Latijns-Amerika eind vorig jaar werd getroffen door een golf van onvrede, was ook het rijkste land van het continent niet immuun. Maandenlang bleef het onrustig: de Chilenen bleken al jarenlang ontevreden over de grote ongelijkheid in hun land. De protesten kwamen stil te liggen vanwege het coronavirus. Door quarantainemaatregelen in de hoofdstad Santiago mochten mensen de straat niet meer op. Maar voor de armere Chilenen betekent die quarantaine dat ze niet kunnen werken en daardoor niet kunnen eten. Volgens de mensen in de armere wijken van Santiago is er weinig steun van de overheid en lijden steeds meer mensen honger. Terwijl het virus juist in die armste wijken het hardst toeslaat, gingen op tal van plaatsen in het land de afgelopen weken mensen weer de straat op. ""We zijn niet voor niets gaan protesteren"", vertelt Sandra Cadiz aan de Nederlandse journalist Boris van der Spek. Die is op verzoek van de NOS met een cameraploeg op bezoek in de wijk. ""Het was pure wanhoop, omdat er bij veel mensen niets meer te eten was."" Haar man raakte acht maanden geleden, nog voor de pandemie, zijn baan in de fabriek kwijt. De komst van het coronavirus verergerde de toch al precaire situatie van haar gezin. Sandra zamelde donaties in en ronselde vrijwilligers. Sinds een paar weken runt ze een gaarkeuken. ""We zijn open van maandag tot en met vrijdag, en elke dag delen we ongeveer 200 maaltijden uit"", zegt ze. ""Maar in het weekeinde moeten mijn mensen toch ook eten?"" Bekijk hier de reportage uit de wijk: Rond lunchtijd trotseren tientallen vrouwen de winterse kou om in een lange rij te staan. Marjorie is een van hen. Met een grote tas vol potten en bakjes wacht ze haar beurt af. Twee van haar drie kinderen zijn astmatisch en behoren tot de risicogroep. Marjorie komt nauwelijks buiten. Zij en haar man verloren door de coronacrisis allebei hun baan; het gezin is volstrekt afhankelijk van Sandra's gaarkeuken. ""Het is zwaar"", verzucht Marjorie. ""Ik ben verdrietig en boos. Want er is geen enkele oplossing in zicht."" De regering distribueert meer dan twee miljoen voedselpakketten in het hele land. Maar die laten op zich wachten. Thuis aan de eettafel zegt Marjorie dat de buren gingen demonstreren omdat de voedselpakketten maar niet in Puente Alto arriveerden. ""Als je niet protesteert, krijg je niets."" Haar kinderen slurpen gulzig van de soep uit Sandra's gaarkeuken. Voorlopig zijn de buiken weer gevuld. Inmiddels zijn de kartonnen dozen vol pasta en andere basismiddelen uitgedeeld. De gaarkeuken draait op volle toeren en de rust is tijdelijk weergekeerd in de wijk. Maar Sandra waarschuwt dat de onvrede onder haar buren alleen maar is gegroeid. ""Het wordt straks nog veel erger"", voorspelt ze. ""De protesten worden groter, want er zijn zoveel mensen werkloos geraakt door de coronacrisis. En de overheid doet niets voor ze."" Ze weet niet hoe lang de donaties nog binnen blijven komen. ""Als de gaarkeuken dicht zou moeten"", waarschuwt ze, ""dan gaan we weer de straat op.""",Buitenland,https://nos.nl/artikel/2337096-pandemie-verergert-chileense-onvrede-we-protesteren-uit-pure-wanhoop.html
234124,2021-12-10 12:21:00,Aandeelhouders stemmen in met vertrek Shell uit Nederland,"Het hoofdkantoor van Shell vertrekt definitief uit Nederland. De aandeelhouders van het bedrijf steunen het voorstel daartoe van de directie, is gebleken bij een stemming in Ahoy. Shell kondigde vorige maand de voorgenomen verhuizing van Den Haag naar Londen al aan. Shell wil de bedrijfsstructuur versimpelen om sneller en slagvaardiger te kunnen handelen. ""Deze verandering maakt van ons een beter bedrijf. Wij worden simpeler, wij worden flexibeler, en daarmee worden wij sneller in die energietransitie"", zei Marjan van Loon, president-directeur van Shell Nederland in november. ""Ook Nederland zal profiteren van deze verbeterstap van onze structuur."" Een handjevol banen zal verhuizen naar het Verenigd Koninkrijk. De bestuursvoorzitter en financieel directeur vertrekken naar Londen, met minder dan tien leidinggevenden. Het bedrijf blijft overigens ook in Nederland aanwezig. Met een vertrek van het hoofdkantoor omzeilt Shell ook de Nederlandse dividendbelasting voor zijn aandeelhouders over nog uit te keren winsten. Het Verenigd Koninkrijk kent geen dividendbelasting. Die belasting is de belangrijkste reden voor het vertrek, zei de financiële topvrouw in Ahoy: Net als bij het vertrek van Unilever probeert GroenLinks met een wetsvoorstel een stokje te steken voor het ontwijken van deze belasting. Bij Unilever mislukte dat. Maar eergisteren diende de partij een aangepast voorstel in voor een zogenoemde vertrekbelasting. ""Dat kan niet los worden gezien van het aangekondigde vertrek van het hoofdkantoor van Shell uit Nederland"", schreef belastingadvieskantoor KPMG Meijburg & Co. Zeker dat de wet er komt is het overigens nog niet, schrijven de fiscalisten. ""Gelet op de huidige gefragmenteerde politieke verhoudingen in de Tweede Kamer is onduidelijk of het voorstel op steun kan rekenen van een meerderheid in de Tweede Kamer."" Maar die onzekerheid heeft de aandeelhouders dus niet weerhouden om voor het vertrek te stemmen. De hoogste baas van Shell - Ben van Beurden - leek al rekening te houden met deze uitkomst. Hij zette eind november zijn kapitale villa in Wassenaar te koop, zag maandblad Quote. Alleen de ondernemingsraad kan formeel Van Beurdens verhuizing nog dwarsbomen. Als die ook instemt kan Shell begin volgend jaar al Brits zijn.",Economie,https://nos.nl/artikel/2408937-aandeelhouders-stemmen-in-met-vertrek-shell-uit-nederland
42403,2012-08-13 13:49:00,Foto's relschoppers R'dam online,De politie Rotterdam-Rijnmond heeft op zijn website foto's gezet van mensen die eind juli in het centrum van Rotterdam vernielingen aanrichtten. Dat gebeurde nadat een feest bij de Baja Beach Club uit de hand was gelopen. De relschoppers hadden tot vandaag de tijd zich vrijwillig te melden. Niemand heeft dat gedaan. De rellen ontstonden op het Stadhuisplein na een feest in de Baja Beach Club. Jongeren lieten een spoor van vernielingen achter. Ze gooiden met glaswerk en bij tien winkels werden ruiten ingegooid. Ook werden winkels geplunderd. Na de rellen zijn drie mensen tijdens een snelrechtprocedure veroordeeld tot celstraffen van 10 weken tot 6 maanden voor geweldpleging en plundering.,Binnenland,https://nos.nl/artikel/406445-foto-s-relschoppers-r-dam-online.html
137264,2016-08-29 02:45:00,Lilian Marijnissen hoogste nieuwkomer op SP-lijst,"Lilian Marijnissen, de dochter van ex-partijleider Jan Marijnissen, is de hoogste nieuwkomer op de SP-lijst voor de Tweede Kamerverkiezingen in maart. Ze staat derde op de lijst. Marijnissen zat in de gemeenteraad van Oss en werkte bij de vakbond FNV. ""We willen het nieuwe talent laten doorstromen naar de fractie om nieuwe kansen te geven,"" zegt lijsttrekker Emile Roemer. Hij looft de kwaliteiten van de 31-jarige Marijnissen. ""Een politica pur sang. Ze weet wat activisme en strijden is. En ze weet wat winnen is."" De concept-kandidatenlijst is volgens Roemer een mix van ervaren en nieuw. Andere nieuwkomers zijn op nummer 6 Sandra Beckerman, de SP-fractievoorzitter uit Groningen, en op nummer 9 Bart van Kent, fractievoorzitter in Den Haag. Ex-woordvoerder en politicoloog Peter Kwint staat op nummer 8. Strijdbaar en activistisch is de kern van de lijst, zegt Roemer. ""Na jaren Rutte I en II is een harde strijd echt nodig om dingen te veranderen."" De SP is wel bereid om concessies te doen bij regeringsdeelname, maar wil ook niet te veel water bij de wijn doen. De nieuwe partijvoorzitter Ron Meyer staat op nummer 22, hoogstwaarschijnlijk een onverkiesbare plaats. ""We willen wel de optie openhouden dat hij de Kamer inkomt"", zegt Roemer. Een deel van de huidige fractie kondigde eerder al aan afscheid te nemen. Onder de vertrekkers zijn Harry van Bommel, Sharon Gesthuizen, Paul Ulenbelt en Farshad Bashir. ",Politiek,https://nos.nl/artikel/2128679-lilian-marijnissen-hoogste-nieuwkomer-op-sp-lijst.html
66532,2013-09-02 22:19:00,Rutte: Nederland moet veranderen,"Nederland moet veranderen om essentiële voorzieningen als goed onderwijs, gezondheidszorg en sociale zekerheid te kunnen blijven betalen. Dat zei premier Rutte tijdens Elseviers H.J. Schoo-lezing in De Rode Hoed in Amsterdam. Volgens Rutte, die de hele toespraak uit zijn hoofd deed, is de basis van Nederland op orde, maar moeten we mee in technologische en geopolitieke veranderingen om voorbereid te zijn op de toekomst. ""De snelste manier om kwijt te raken wat we hebben, is krampachtig vasthouden aan wat we hebben"", zei hij. En ""we moeten zekerheden terzijde schuiven om nieuwe zekerheden te kunnen bieden"". Er was met veel verwachting uitgekeken naar Ruttes speech. Het wordt hem door sommigen verweten te weinig visie te tonen in tijden van crisis. Politiek verslaggever Joost Vullings had zelf geen grote verwachtingen van de speech, zei hij op Radio 1. ""En die verwachtingen zijn helemaal uitgekomen"". Volgens Vullings heeft Rutte niks nieuws gezegd. ""Als het regeerakkoord wordt uitgevoerd, dan komt alles goed, was eigenlijk vooral de boodschap."" Hij kon ook niet veel anders, denkt Vullings, omdat hij daar stond als premier en niet als VVD'er. ""Als hij op de lezing een VVD-visie had uitgedragen, dan had Diederik Samsom meteen aan de lijn gehangen. Dus de marges waren klein.""",Politiek,https://nos.nl/artikel/547128-rutte-nederland-moet-veranderen.html
169236,2018-02-04 01:30:00,500 jaar oude code koning Ferdinand van Aragón gekraakt,"De Spaanse inlichtingendienst heeft de geheimtaal gekraakt die koning Ferdinand II van Aragón begin 16de eeuw gebruikte in zijn brieven aan een legeraanvoerder. Om te voorkomen dat zijn strategische aanwijzingen in verkeerde handen zouden vallen, gebruikte de vorst een code van meer dan 200 verschillende symbolen. Zo had hij voor de letter T drie opties en voor de R zelfs zes, waaronder de letter A. De brieven zijn van een particulier en werden in 2015 tentoongesteld in een museum in Toledo. Medewerkers van de inlichtingendienst boden aan om te helpen met het ontcijferen van de code. Ze vonden in een van de brieven een fragment in geheimschrift waarbij ook de betekenis stond. Dat stuk gebruikten ze om vervolgens de hele code te kraken. Al met al deden ze er ruim een half jaar over om vier brieven volledig leesbaar te maken. De koning blijkt daarin onder meer instructies te geven voor de inzet van militairen in Zuid-Italië en de commandant te berispen omdat die achter zijn rug om diplomatieke initiatieven ontplooide.",Buitenland,https://nos.nl/artikel/2215244-500-jaar-oude-code-koning-ferdinand-van-aragon-gekraakt.html
246455,2022-12-04 09:09:06,"Vulkaan op Java barst uit: rookpluim van 15 kilometer, evacuaties begonnen","Indonesische autoriteiten hebben de alarmfase naar het hoogste niveau getild na een uitbarsting van de Semeru-vulkaan op het Indonesische eiland Java. De evacuatie van omwonenden is begonnen. Verschillende dorpen zijn bedekt met as. Er zijn geen slachtoffers gemeld. Het niveau van vulkanische activiteit is door het Indonesische centrum voor vulkanologie en geologische risicobeperking naar het vierde en hoogste niveau gebracht, meldt persbureau Reuters. Een rookpluim van de bijna 3700 meter hoge vulkaan bereikte vandaag een hoogte van 15 kilometer. Ook stroomt er lava langs de hellingen van de Semeru. Volgens een woordvoerder van de Nationale Autoriteit voor Rampenbeheersing in Jakarta stortte de lavakoepel van de vulkaan in door moessonregens, waardoor de uitbarsting ontstond. Op filmpjes op sociale media zijn grijze aswolken te zien in de omgeving van de vulkaan: Omwonenden hebben het advies gekregen om 5 kilometer van de kratermonding te blijven en weg te blijven van het zuidoostelijke sectorgebied langs de Besuk Kobokan-rivier, op ongeveer 13 kilometer van de krater, meldt persbureau AP. Enkele honderden mensen zijn overgebracht naar tijdelijke onderkomens of zijn vertrokken naar andere veilige gebieden. Het gaat voornamelijk om vrouwen, kinderen en ouderen, zegt het hoofd van de rampenbestrijdingsdienst in Lumajang, Oost-Java, tegen het persbureau. De vulkaan bevindt zich op het oostelijke deel van Java, zo'n 640 kilometer ten oosten van de hoofdstad Jakarta. De uitbarsting volgt op een reeks aardbevingen in het westen van het eiland, waaronder een afgelopen maand. Bij die aardbeving zijn zeker 300 mensen om het leven gekomen. Mensen nabij de vulkaan stopten vandaag langs de weg: ""De meeste toegangswegen zijn sinds vanmorgen afgesloten. Nu regent het vulkanische as waardoor het zicht op de berg beperkt is"", vertelt een lokale vrijwilliger telefonisch aan Reuters. Ook waren er nog kleine uitbarstingen, zei hij. Vorig jaar was er ook een uitbarsting van de Semeru, waarbij zeker veertien doden vielen. Ook raakten tientallen mensen gewond. Indonesië heeft met 142 vulkanen de grootste bevolking ter wereld die in de buurt van een vulkaan woont: 8,6 miljoen mensen leven binnen een straal van 10 km van een vulkaan. De archipel Indonesië ligt zelf langs de zogenoemde ""Ring of Fire"", een hoefijzervormige reeks breuklijnen, waardoor het land gevoelig is voor aardbevingen en vulkanische activiteit.",Buitenland,https://nos.nl//artikel/2455058-vulkaan-op-java-barst-uit-rookpluim-van-15-kilometer-evacuaties-begonnen
134539,2016-07-13 15:08:00,Airbnb worstelt met racistische verhuurders,"Racisme in Amerika is niet alleen bij politiekorpsen een actueel thema. Ook verhuurdersite Airbnb heeft er mee te maken. Verhuurders weigeren mensen op basis van hun afkomst, huidskleur of geaardheid. Vorige maand was het bijvoorbeeld raak in North Carolina. Een verhuurder liet in een gesprek met een potentiële huurder weten dat hij geen zwarten in zijn huis wil hebben. “Ik haat negers, dus ik ga je verzoeken negeren. Dit is het zuiden schat, zoek maar een andere plek om je negerhoofd te laten rusten."" Het gesprek werd op Twitter gedeeld door een klasgenoot van degene die de Airbnb-locatie wilde huren. Airbnb liet aan de klasgenoot weten dat er actie wordt ondernomen. Het bedrijf bevestigde later aan BuzzFeed News dat de verhuurder van de site is verwijderd. Het incident lijkt niet op zichzelf te staan. In december publiceerde de Harvard-universiteit een onderzoek naar het weigeren van mensen op basis van hun naam. Ze concludeerden dat gebruikers met 'witte' namen vaker werden goedgekeurd door verhuurders dan gebruikers met 'zwarte' namen. De onderzoekers gebruikten namen die in de VS als typisch zwart worden gezien, zoals Lakisha Jones en Tyrone Robinson. Ook gebruikten de onderzoekers typisch 'witte' namen als Greg O‘Brien en Anne Murphy. De onderzoekers stuurden verzoeken naar 6400 verhuurders in vijf grote Amerikaanse steden: Baltimore, Dallas, Los Angeles, St. Louis en Washington. Huurders met een 'zwarte' naam kregen in 42 procent van de gevallen goedkeuring, huurders met een 'witte' naam in 50 procent van de gevallen. Op basis van de uitkomsten gaven de onderzoekers Airbnb de suggestie mee om het mogelijk te maken om onder een andere naam te registreren. Airbnb wil er alles aan doen om discriminatie op het platform tegen te gaan. ""Dit is een heel belangrijk punt voor ons"", zei topman Chesky vorige maand. ""We gaan onze site compleet tegen het licht houden om ervoor te zorgen dat iedereen zich welkom voelt."" Als huurders te maken krijgen met racisme, kunnen ze dat melden bij Airbnb. Het platform kan na onderzoek besluiten de verhuurder te verwijderen. Gediscrimineerde gebruikers hebben weinig mogelijkheden om Airbnb onder druk te zetten. Het platform heeft zichzelf in de VS juridisch ingedekt. In de algemene voorwaarden, die elke gebruiker moet accepteren, staat dat het bedrijf niet kan worden aangeklaagd. In Amerika is een rechtszaak aangespannen over die voorwaarden. Het is een initiatief van Gregory Selden, een zwarte man die zegt dat Airbnb zijn burgerrechten heeft geschonden. Vorig jaar weigerde een verhuurder hem een plek. Voor Airbnb kunnen klachten en rechtszaken uitgroeien tot een groot probleem. Airbnb wil het imago hebben dat iedereen welkom is. Racistische verhuurders kunnen dat imago behoorlijk aantasten.",Buitenland,https://nos.nl/artikel/2117370-airbnb-worstelt-met-racistische-verhuurders.html
168755,2018-01-26 13:57:00,Groninger (51) verdacht van misbruiken zeven jongens,"Een 51-jarige Groninger heeft volgens het Openbaar Ministerie zeven jongens seksueel misbruikt. Dit misbruik zou van 2007 tot 2013 in Uithuizermeeden hebben plaatsgevonden. De slachtoffers waren toen tussen de twaalf en zestien jaar oud. Ze werden volgens de beschuldigingen ernstig misbruikt. De man wordt inmiddels psychisch onderzocht. De jongeren kwamen langs voor een praatje en een drankje en gebruikten zijn huis als hangplek. Advocaat Theo Pluijter zegt dat zijn cliënt een deel van de beschuldigingen erkent, maar sommige zaken zijn volgens hem niet gebeurd. De man uit Uithuizermeeden is niet eerder met justitie in aanraking gekomen, schrijft RTV Noord. ",Regionaal nieuws,https://nos.nl/artikel/2213847-groninger-51-verdacht-van-misbruiken-zeven-jongens.html
24302,2011-09-19 17:50:00,Kleine auto's scoren dankzij overheid,"Door verslaggever Louis Dekker in Frankfurt Het wemelt in Frankfurt van de billboards met de tekst klein ist gross. De slogan is verzonnen door het marketingbureau van autofabrikant VW en moet de consument duidelijk maken dat de gloednieuwe Up geen inferieur stadskarretje is, maar een echte Volkswagen. Op de grootste autobeurs van Europa, de IAA, draait het vooral om kleine auto's. De milieuproblemen in de metropolen vragen om creatieve oplossingen en nieuwe denkrichtingen. VW heeft op dat terrein grootse plannen. VW verkocht de afgelopen jaren weliswaar veel Polo's en Golfs, maar miste de slag in het kleinste segment. Pogingen in het verleden met de in Brazilië geproduceerde Fox en de Lupo leverden geen succes op. Kort door de bocht: de één was te gedateerd, de ander te duur. Fox en Lupo zijn verleden tijd en er zijn lessen geleerd: met de nieuwe Up moet het anders. De auto voldoet aan de eisen van de tijd en is in principe geschikt voor alle mogelijke brandstoffen. In eerste instantie draait het om benzinemotoren, maar ook biogas is een optie en de elektrische variant gaat in 2013 in serie-productie. Als de voortekenen niet bedriegen, gaat het VW nu wel lukken de concurrentie een klap toe te brengen. Het concern is financieel kerngezond en beschouwt de kleine telg als een speerpunt in de strategie die moet leiden naar een mondiale nummer-1-positie in 2018. Volkswagen wil General Motors en Toyota voorbij en bouwt ieder jaar minstens één fabriek om de groeiplannen bij te houden. Want wat Toyota kan met de Toyota Aygo, Peugeot 107 en Citroën C1 (drie auto's die voor 93 procent identiek zijn), dat kan VW ook. Het is een kwestie van tijd, voordat het van oorsprong Tsjechische Skoda en het Spaanse Seat met een eigen Up-variant op de proppen komen. Nagenoeg iedere autofabrikant mikt op de compacte stadsauto met een relatief lage CO2-uitstoot. Op de beurs in Frankfurt gaat dat gepaard met veel futuristische concept-cars, maar veel merken hebben de auto's bij wijze van spreken al rijklaar staan. De Aygo, 107, C1, maar ook de Hyundai i10, de Kia Picanto en de Renault Twingo krijgen nóg meer concurrentie. De blikvanger heet Up, maar in Frankfurt staat nóg een aanstaand prijsnummer: de nieuwe Fiat Panda. De derde generatie Panda's is dé concurrent van de Up. Ze hebben één ding gemeen: beide auto's zijn voorzien van lasergestuurde technologie die aanrijdingen in de bebouwde kom moet voorkomen. Bij snelheden tot 30 kilometer per uur grijpt de auto in als de bestuurder te laat remt. De remhulp illustreert dat zelfs de kleinste auto's anno 2012 rijdende computers zullen zijn. Fabrikanten die de technologie nog niet aanbieden, moeten aan de bak. De strijd tussen VW en Fiat is in Frankfurt al begonnen. ""Volkwagen zal in sommige landen aan ons marktaandeel proberen te knagen, maar wij hebben ons antwoord klaar. De ruimste en grootste auto in het A-segment. We'll deal with them"", zegt de immer strijdlustige en flamboyante Fiat-topman Sergio Marchionne. De consument zal besluiten wie aan het langste eind trekt, maar nu al is duidelijk dat Fiat en VW volgend jaar in Nederland gaan scoren. Met dank aan de overheid. Want nergens worden kleine, zuinige en relatief 'groene' auto's zó gestimuleerd door de overheid als in ons land. Trefwoorden: geen BPM (aanschafbelasting), geen wegenbelasting en een lage lease-bijtelling. Miljoenennota en Prinsjesdag gaan daar niets aan veranderen.",Economie,https://nos.nl/artikel/274065-kleine-auto-s-scoren-dankzij-overheid.html
18121,2011-04-21 13:42:00,'Artsen verdwijnen in Bahrein',"In het Golfstaatje Bahrein worden artsen en ander medisch personeel geïntimideerd en opgepakt als ze gewonde demonstranten helpen. Dat blijkt uit een e-mailwisseling tussen een Britse arts en een bevriende chirurg uit Bahrein. De chirurg stuurde zijn vriend mails waarin hij vertelt dat mensen verdwijnen. In een maand tijd zijn volgens hem minstens 32 artsen opgepakt, sommige zelfs tijdens een operatie. Ook ambulancemedewerkers en verplegers zijn aangehouden. Verder zijn ziekenauto's vernield. In zijn laatste mail staat ook dat mensen van hun bed worden gelicht en dat iedereen in het ziekenhuis als verdachte wordt ondervraagd door politie en militairen. De chirurg werd ook zelf meegenomen voor een verhoor. Sindsdien is van hem ook niets meer vernomen. De artsen zouden het slachtoffer zijn van een medogenloze en systematische campagne die elke oppositie tegen het autoritaire regime neerslaat. De laatste serie demonstraties voor democratie en tegen het autoritaire regime begon half februari in navolging van protesten in andere delen van de Arabische wereld. De meerderheid van de bevolking van Bahrein is sjiitisch en eist zeggenschap in de Golfstaat. Die wordt al sinds 1783 geregeerd door de al-Khalifa's, een soennitische familie. Half maart besloot het regime met de hulp van Saudische troepen de protesten keihard neer te slaan.",Buitenland,https://nos.nl/artikel/234714-artsen-verdwijnen-in-bahrein.html
245763,2022-11-11 13:25:37,Cultuursector Antwerpen boos op wethouder: 'Moest gaan werken voor mijn centjes',"De cultuursector in Antwerpen is woedend vanwege uitspraken van de schepen (wethouder) van Cultuur van de Belgische stad. In een geruchtmakend interview dat onder meer in de Gazet van Antwerpen is gepubliceerd, reageerde Nabilla Ait Daoud deze week voor het eerst op de protesten die al wekenlang gaande zijn tegen het schrappen van de projectsubsidies voor kunstenaars. Met name één uitspraak leidde tot veel verontwaardiging. Wanneer haar wordt gevraagd hoe ze zich zou voelen als ze zelf een jonge kunstenares was die geld nodig had voor haar carrière, reageert ze: ""Dan zou ik werken voor mijn centen, zoals iedereen."" ""Echte kunstenaars laten zich trouwens niet remmen door subsidies"", vervolgt Ait Daoud. ""Dat heeft Rubens ook niet gedaan."" Daarmee verwijst ze naar de zeventiende-eeuwse Vlaamse kunstenaar Peter Paul Rubens. Reden voor onder meer acteurs, schrijvers en theatermakers om op Instagram uit te halen naar de wethouder: Voorzitter Michaël Pas van belangenorganisatie De Acteursgilde is niet te spreken over de opstelling van de wethouder. ""Ze haalde weer even de twee allergrootste clichés ter wereld uit de kast over kunst en cultuur. Van een schepen van Cultuur verwacht je toch iets meer diepgang en doordachtheid"", zegt hij tegen de VRT. Pas kan er niet bij dat Ait Daoud Rubens aanhaalt. ""Dat is je reinste flauwekul en op geen enkel historisch feit gebaseerd. We weten allemaal dat Rubens grote, politieke sier maakte en werkte voor koninklijke hoven, kerken en stadsbesturen. Het woord subsidie bestond nog niet, maar als je geld krijgt om staatsieportretten te maken, is dat toch eigenlijk wel hetzelfde."" Het is volgens de acteur dan ook broodnodig dat de subsidies blijven bestaan, omdat het anders erg moeilijk wordt voor jonge kunstenaars om zich te ontwikkelen. ""Net zoals de Rode Duivels (het Belgische voetbalelftal, red.) niet kunnen scoren zonder dat ze een jeugdtraining hebben gehad, zo kan cultuur niet excelleren zonder te investeren in de basis."" Ait Daoud kwam begin september ook al onder vuur te liggen, nadat was gebleken dat het stadsbestuur een kritisch gedicht van stadsdichter Ruth Lasters had geweigerd. Dat paste volgens de wethouder niet in de verbindende rol die de stadsdichter zou moeten hebben. Lasters stapte destijds al op en afgelopen weekend volgden de andere stadsdichters van Antwerpen in haar kielzog, omdat ze ""geen bevredigend antwoord"" hadden gekregen van de gemeente over de invulling van hun rol. Vanaf maandag is Antwerpen stadsdichterloos en het lijkt er ook niet op dat er opvolging komt. ""Het stadsdichterschap is voorbij"", zegt de wethouder in het interview met de Gazet van Antwerpen. ""Dood en begraven. Door hun drieste ontslag hebben ze ervoor gezorgd dat er geen opvolging mogelijk is."" Een van de afzwaaiende dichters, Yannick Dangre, zag dat al aankomen. ""Het was voor ons al lang duidelijk dat ze een excuus zocht om van het stadsdichterschap af te geraken. En dat heeft ze nu gevonden. Voor ons waren er redenen genoeg om op te stappen, maar behalve het stadsdichterschap heeft het cultuurlandschap in Antwerpen een veel groter probleem."" Daarmee doelt hij op het verdwijnen van de subsidies. Collega-dichter Lotte Dodion vult hem aan. ""De Grote Kunst waar we vandaag graag mee uitpakken, zou zonder subsidies niet gemaakt zijn. Ook de opera waar de schepen zo van genoten heeft, zou niet mogelijk zijn zonder gemeenschapsinvestering."" Ait Daoud wijst op haar Facebookpagina nog eens alle kritiek van de hand. ""De belangen behartigen van de cultuursector is één zaak, maar er is ook het grotere plaatje. De stadskas moet op orde zijn. Ik ga niet de belastingen verhogen voor de Antwerpenaren die vandaag al niet weten hoe ze de facturen moeten betalen om cultuursubsidies te kunnen geven aan iedereen.""",Buitenland,https://nos.nl//artikel/2451973-cultuursector-antwerpen-boos-op-wethouder-moest-gaan-werken-voor-mijn-centjes
76766,2014-02-14 19:45:00,Zonnepanelen goed voor huurders,"Huurders met zonnepanelen op hun dak krijgen vanaf volgend jaar korting op de energiebelasting. Dat zegt minister Kamp van Economische Zaken. Tot nu toe ging de belastingkorting naar de eigenaar van het huis waar de zonnepanelen op staan. Huurders kwamen alleen in aanmerking voor korting op de energierekening als ze zelf zonnepanelen op het dak plaatsten. Minister Kamp zegt dat het nu voor verhuurders nog aantrekkelijker wordt om te investeren in zonnepanelen. Want huurders zullen sneller kiezen voor een huis met zonnepanelen op het dak, vanwege de lagere energierekening. De minister verwacht dat deze nieuwe regeling meer banen gaat opleveren bij installatiebedrijven van zonnepanelen. ",Binnenland,https://nos.nl/artikel/611212-zonnepanelen-goed-voor-huurders.html
80363,2014-04-12 11:55:00,Nieuwe beelden zoektocht Panama," De autoriteiten in Panama hebben nieuwe videobeelden vrijgegeven van de zoektocht naar de vermiste vrouwen Kris Kremers en Lisanne Froon. Op de beelden is te zien hoe twee hulpverleners een ravijn afdalen in de hoop de vrouwen te vinden. Ook speuren ze met jeeps, honden en een helikopter de jungle van Panama af. Tot nu toe heeft de grootschalige zoektocht nog geen nieuwe sporen opgeleverd. Gisteren zei de Panamese politie dat nog zeker tot morgen wordt doorgezocht naar de twee Nederlandse vrouwen, die sinds vorige week dinsdag vermist zijn. Zondag beslissen de autoriteiten of de zoekactie wordt gewijzigd.",Binnenland,https://nos.nl/artikel/635027-nieuwe-beelden-zoektocht-panama.html
77269,2014-02-23 18:49:00,Aanklager: Morsi lekte aan Iran,"De afgezette Egyptische president Morsi heeft staatsgeheimen gelekt aan de Revolutionaire Garde in Iran. De hoogste aanklager beschuldigt hem daarvan, zo is duidelijk geworden tijdens de tweede zitting van het spionageproces. Volgens de aanklacht zat Mohammed Morsi, samen met 35 andere leden van de Moslimbroederschap, in een complot om Egypte te destabiliseren. Ze zouden ook hebben samengewerkt met andere buitenlandse groeperingen, waaronder de Palestijnse Hamas en Hezbollah in Libanon. Morsi en zijn medeverdachten hebben volgens de aanklagers nationale defensiegeheimen aan een ander land gegeven. Ook zouden ze veiligheidsrapporten aan de Iraanse Revolutionaire Garde hebben gelekt. Morsi zou van 2005 tot augustus 2013, toen hij net was afgezet als president, bezig zijn geweest met de voorbereiding van aanslagen in Egypte. Hij en zijn medestanders zouden daarmee chaos willen creëren om de staat ten val te brengen. Morsi was korte tijd in de rechtszaal. Hij zat in een glazen geluiddichte kooi die moet voorkomen dat hij en zijn medeverdachten de rechtsgang verstoren met geschreeuw. Bij de vorige zitting verlieten de advocaten van Morsi de zaal uit protest tegen de kooi. Het spionageproces gaat donderdag verder. Mohammed Morsi werd in juli vorig jaar afgezet na massaprotesten tegen zijn regering. Hij was toen een jaar aan de macht. Tegen hem worden nog drie processen gevoerd. In een ervan wordt hij ervan beschuldigd dat hij in 2012 opdracht heeft gegeven om demonstranten te doden in de buurt van het presidentieel paleis. In januari begon een rechtszaak waarbij het draait om zijn uitbraak uit de gevangenis in 2011. Dat was tijdens een opstand. Verschillende politiemensen kwamen toen om het leven. In een vierde rechtszaak, die nog moet beginnen, wordt Morsi beschuldigd van belediging van de rechterlijke macht. ",Buitenland,https://nos.nl/artikel/615454-aanklager-morsi-lekte-aan-iran.html
56389,2013-03-23 05:49:00,Abu Sayyaf laat Australiër vrij,"Op de Filipijnen heeft de terreurgroep Abu Sayyaf een ontvoerde Australiër vrijgelaten. De man werd vijftien maanden geleden ontvoerd en de terroristen vroegen 2 miljoen euro losgeld voor hem. Of er ook geld is betaald voor zijn vrijlating is niet bekend. De 54-jarige Richard Rodwell werd vrijgelaten in de buurt van de kustplaats Pagadian. Inwoners zagen de man lopen en brachten hem naar het lokale politiebureau. De Australische regering heeft de vrijlating van Rodwell bevestigd. Rodwell werd in december 2011 ontvoerd uit zijn huis in Ipil waar hij woonde met zijn Filipijnse vrouw. Hij werd met een speedboot naar een eilandje in de buurt gebracht, waar leden van Abu Sayyaf zich verschuilen. De terreurgroep wordt ook in verband gebracht met de ontvoering van de Nederlander Ewold Horn. De vogelspotter werd vorig jaar samen met een Zwitser ontvoerd. Hij wordt nog steeds vermist. Abu Sayyaf staat op de Amerikaanse terreurlijst.",Buitenland,https://nos.nl/artikel/487714-abu-sayyaf-laat-australier-vrij.html
116131,2015-10-31 12:27:00,"ECB: Griekse banken komen 14,4 miljard euro tekort","De vier grootste banken van Griekenland hebben een kapitaaltekort van in totaal 14,4 miljard euro. Dat concludeert de Europese Centrale Bank na verschillende stresstests bij Alpha Bank, Eurobank, Piraeus Bank en National Bank of Greece. De ECB heeft berekend dat bij het meest negatieve economische scenario er 14,4 miljard euro nodig is om de banken sterk genoeg te maken. Met dat geld zouden ze economische klappen op kunnen vangen. Bij het meest positieve scenario is er maar 4,4 miljard euro nodig om de banken weerbaar te maken. De Griekse banken krijgen een week de tijd om met plannen te komen om de tekorten aan te vullen. Een deel van het geld moet uit de Europese lening komen. Uiterlijk eind dit jaar moeten de banken financieel sterk genoeg zijn. ",Buitenland,https://nos.nl/artikel/2066199-ecb-griekse-banken-komen-14-4-miljard-euro-tekort.html
128142,2016-04-12 21:14:00,Bijna alle Brusselse metrostations weer open,"Vanaf morgenochtend vroeg zijn alle metrostations in Brussel weer open. Alleen het station Maalbeek, waar op 22 maart een aanslag werd gepleegd, blijft nog dicht. Na de aanslag, waarbij een zelfmoordterrorist twintig mensen doodde en ongeveer honderd mensen verwondde, gingen verschillende ingangen van metrostations in Brussel dicht en werden ze allemaal zwaar bewaakt. Gisteren konden reizigers een groot deel van de dag weer van 51 van de 69 metrostations gebruikmaken. Vanaf morgen zijn ze allemaal, op Maalbeek na, weer open van 06.00 tot 22.00 uur, meldt vervoersbedrijf MIVB. Dat is een uur eerder en een uur langer dan normaal. ",Buitenland,https://nos.nl/artikel/2098785-bijna-alle-brusselse-metrostations-weer-open.html
17272,2011-04-01 11:21:00,'Homohuwelijk' bestaat tien jaar,"Het is vandaag precies tien jaar geleden dat in Amsterdam het eerste 'homohuwelijk' werd gesloten. De toenmalige burgemeester Job Cohen verbond op 31 maart 2001 om middernacht vier stellen in de echt. Nederland was daarmee het eerste land dat het wettelijk huwelijk ook voor homo's openstelde. Hoewel Nederland een voortrekkersrol speelde bij de legalisering van het huwelijk tussen twee partners van hetzelfde geslacht, zoals het homohuwelijk officieel heet, is de homo-emancipatie nog niet voltooid. Zo hebben homo's toch niet precies dezelfde rechten op dit gebied als hetero's. Een trouwambtenaar mag bijvoorbeeld weigeren om twee mensen van gelijk geslacht te trouwen en het homohuwelijk wordt in veel landen niet als rechtsgeldig beschouwd. Nog belangrijker is dat een huwelijk tussen twee mannen of vrouwen geen afstammingsrelatie met de kinderen van de echtgenoten schept. Dat betekent dat een lesbische vrouw niet automatisch de moeder wordt van de kinderen die haar echtgenote krijgt tijdens hun huwelijk. Ze moet het kind eerst adopteren, een langdurige en kostbare procedure. Als de biologische moeder overlijdt voordat de adoptie is geregeld, kan het kind zelfs zonder juridische ouders achterblijven. Voor heterostellen is dat allemaal veel gemakkelijker. De man wordt automatisch de rechtelijke vader van de kinderen die zijn vrouw tijdens hun huwelijk op de wereld zet, zelfs als hij niet de biologische vader is. Toch maken veel homoseksuele paren gebruik van de mogelijkheid om te trouwen. De afgelopen tien jaar zijn er zo'n 15.000 homohuwelijken gesloten. Vrouwen trouwen iets vaker met elkaar dan mannen: 7.522 tegen 7.291 keer. Maar die vrouwen scheiden ook weer vaker dan mannen. In zeven jaar tijd (het wordt pas sinds 2004 bijgehouden) zijn 734 lesbische huwelijken beëindigd. Bij de homostellen maakte 344 paren een eind aan hun huwelijk.",Binnenland,https://nos.nl/artikel/229928-homohuwelijk-bestaat-tien-jaar.html
151106,2017-03-28 14:04:00,Overijssel en Gelderland waarschuwen voor natuurbranden,"Nu het mooie weer is aangebroken, waarschuwen de veiligheidsregio's voor de nadelen van zon en weinig regen: droogte in de natuur. In Overijssel en Gelderland is code oranje van kracht vanwege het verhoogde risico op natuurbranden. Hulpdiensten zijn daarom extra alert. Daarnaast mag er bij code oranje geen vuur meer gemaakt worden in natuurgebieden. Ook vuurkorven, fakkels, wensballonnen en vuurwerk zijn niet toegestaan, meldt RTV Oost. Ook in andere delen van het land is het momenteel droog in de natuur. Vrijdag woedde in Waalre al twee keer brand in het bos en op de heide, maandag brak er brand uit in natuurgebied De Vers in Overloon. In Drenthe, Utrecht, Brabant en Zeeland is code geel van kracht. Op natuurbrandrisico.nl is een overzicht te zien. ",Regionaal nieuws,https://nos.nl/artikel/2165410-overijssel-en-gelderland-waarschuwen-voor-natuurbranden.html
73682,2013-12-26 08:28:00,Veel kijkers kerstboodschap,"Ongeveer 2,3 miljoen mensen hebben woensdag naar de kersttoespraak van koning Willem-Alexander gekeken. Dat blijkt uit cijfers van de Stichting Kijk Onderzoek. Om 13.00 uur keken bijna 1,7 miljoen mensen rechtstreeks naar de toespraak, de herhaling aan het eind van de middag werd door ruim 600.000 kijkers gezien. Het totaal van 2,3 miljoen betekent een nieuw kijkersrecord voor een kersttoespraak van het staatshoofd, vertelde kijkcijferdeskundige René van Dammen op Radio 1. De kersttoespraken van koningin Beatrix in 2010, 2011 en vorig jaar trokken duidelijk minder kijkers. Gemiddeld lag het aantal kijkers in die jaren even boven het miljoen. Volgens Van Dammen heeft het hoge aantal kijkers waarschijnlijk te maken met de nieuwsgierigheid van de kijkers omdat de koning ""nieuw"" is. Hij wijst er verder op dat de gemiddelde leeftijd van de kijkers wat is gedaald. Er hebben duidelijk meer mensen onder 50 naar Willem Alexander gekeken dan eerder jaren het geval was toen zijn moeder de kerstboodschap voorlas. Het aantal vrouwelijke kijkers blijft net als bij Beatrix groter dan het aantal mannen: 57 procent van de kijkers was vrouw.",Koningshuis,https://nos.nl/artikel/590786-veel-kijkers-kerstboodschap.html
230330,2021-09-06 07:38:00,Taliban claimen volledige verovering van Panjshirvallei,"De Taliban zeggen de Panjshirvallei in Afghanistan volledig te hebben veroverd. Dat zou betekenen dat ze de macht hebben in heel Afghanistan. Sinds de machtsovername door de Taliban, half augustus, was dit gebied als enige nog niet in handen van de radicale groepering. De leider van het verzet in de vallei, Ahmad Massoud, liet gisteren nog weten te willen onderhandelen met de Taliban. Hij zei bereid te zijn de gevechten te staken als de Taliban zich zouden terugtrekken. Zondag werd ook bekend dat de woordvoerder en strateeg van de verzetsgroep, Fahim Dashti, is gedood door de Taliban. Hij was de rechterhand van Massoud. De Panjshirvallei is historisch gezien een belangrijke plek in het land en de verovering heeft grote symbolische waarde. ""Nooit eerder is het gebied ingenomen"", zegt correspondent Aletta André in het NOS Radio 1 Journaal. ""Het is een provincie die helemaal omringd is door bergen en ook niet onder de Taliban viel toen die in de jaren 90 aan de macht waren."" In de jaren 80 kreeg het Sovjet-leger er geen voet aan de grond. ""Dat maakt Panjshir ook heel trots"", zegt André. ""Dashti, de man die vermoord is, zei: 'Als we allemaal worden gedood, hebben we nog steeds gewonnen. Want dan hebben we ons verzet'."" De volledige inname van de vallei is waarschijnlijk ook het einde van gewapend verzet in het land. Naar verwachting zullen de Taliban nu snel hun regering bekend maken.",Buitenland,https://nos.nl/collectie/13870/artikel/2396696-taliban-claimen-volledige-verovering-van-panjshirvallei
217787,2020-11-13 17:32:00,Veilige evenementen: zo wordt een concert of congres coronaproof,"Een avondje naar de bioscoop, een middag naar het voetbalstadion of een congres bijwonen. Als het aan de evenementenbranche ligt kan dit binnenkort weer. Vandaag stemde staatssecretaris Keijzer van Economische Zaken onder strikte voorwaarden in met proeven in testsituaties bij voetbalwedstrijden, concerten en bioscoopbezoek, vanaf half januari. Maar de pilots mogen alleen doorgaan in regio's waar het risiconiveau 1 is, dat wil zeggen waakzaam. Dat is nu nog nergens het geval. Stel dat het aantal coronabesmettingen daalt, hoe ziet zo'n proef er dan uit? Omdat een voetbalwedstrijd nogal verschilt van een meerdaags muziekfestival of congres, heeft de branche vier evenementtypes geschetst: Fieldlab Evenementen, een initiatief van de evenementensector, gaat de pilots organiseren onder de noemer Back to Live. Aan het bezoek van zo'n proefevenement zijn een aantal voorwaarden verbonden. Zo moeten bezoekers een bewijs van een negatieve coronatest kunnen tonen. Ook moeten ze een gezondheidsverklaring invullen, binnen 24 uur voor het evenement en zijn ze verplicht om op verzoek mee te werken aan een temperatuurmeting of een sneltest bij entree. Tenslotte zijn alle bezoekers verplicht om na een bezoek aan een evenement het contact met kwetsbare groepen twee weken te mijden. In concerthal Ziggo Dome staan twee van dit soort proeven in de steigers, georganiseerd door Mojo en ID&T. ""We werken samen met de organisatoren aan een veilig popconcert en dance-event. Met, zoals het er nu naar uitziet, 1300 mensen"", aldus Tim Boersma van Fieldlab. Om de veiligheid zo goed mogelijk te waarborgen, werken de organisatoren met vijf verschillende 'bubbels'. Boersma: ""Dat wil zeggen dat bezoekers worden verdeeld in vijf groepen, die niet met elkaar in aanraking komen. Zo hebben ze allemaal een eigen bar en een eigen toiletgroep."" Ook zal het gedrag getest worden. ""Zo vragen we aan de ene bubbel om een mondkapje te dragen en aan de andere niet. Op die manier willen we het gedrag in kaart brengen, maar ook ervaringen van mensen testen."" Naast de concerten, zijn er plannen om in het Beatrix Theater in Utrecht een theatervoorstelling te organiseren voor 250 mensen. En om de hoek, in Jaarbeurs Utrecht, zal met een zakelijk congres worden geëxperimenteerd. Ook voetbalsupporters krijgen weer een beetje perspectief. Samen met de KNVB en eerstedivisieclubs Almere City en NEC Nijmegen wordt op termijn onderzoek gedaan tijdens reguliere competitiewedstrijden. Het gaat dus om het draaien van proeven, waarbij voetbalfans binnen anderhalve meter van elkaar kunnen zitten. Maar voor al deze experimenten geldt: eerst moet het aantal besmettingen omlaag. Anders gaat de staatssecretaris alsnog niet akkoord met de pilots. De evenementenbranche zegt hard te hebben gewerkt aan de plannen, in samenwerking met onderzoeksinstituut TNO en de TU Delft. ""Natuurlijk hadden wij het liefst morgen gestart met deze pilot events, maar we zien ook wat er aan de hand is"", reageert manager programmateam Pieter Lubberts van Fieldlab na het gesprek met de staatssecretaris. Volgens de branche zijn de proeven niet alleen van belang voor bezoekers, maar ook voor de sector om het hoofd boven water te houden. De evenementenbranche is naar eigen zeggen onder normale omstandigheden goed voor een omzet van 7,4 miljard. Bovendien, als perspectief uitblijft, staan ruim honderdduizend banen op de tocht. De vraag of grote concerten onder voorwaarden veilig kunnen doorgaan leeft ook in andere landen. In het Duitse Leipzig werd in augustus een concert met duizenden mensen georganiseerd, waarbij een medische universiteit het gedrag en de bewegingen van bezoekers in kaart bracht. Ook daar werden verschillende scenario's getest: van een gewoon concert tot een evenement met strenge coronamaatregelen. Correspondent Wouter Zwart bezocht in augustus het concertexperiment: Ook voetbalsupporters in Noord-Ierse Belfast doen er alles aan om toch naar het stadion te kunnen. Bij een wedstrijd gisteravond moesten 1000 fans voordat ze het stadion mochten betreden eerst door een poort met desinfectiespray. Correspondent Tim de Wit over de nieuwste aanpak in Windsor Park:",Binnenland,https://nos.nl/artikel/2356458-veilige-evenementen-zo-wordt-een-concert-of-congres-coronaproof.html
244293,2022-09-28 13:36:01,NPO-omroepen willen geen journalistiek overleg meer met Ongehoord Nederland,"De publieke omroepverenigingen KRO-NCRV, MAX en WNL willen niet meer meedoen aan het overleg binnen de publieke omroep als Ongehoord Nederland (ON) daarbij zit. Andere omroepen sluiten zich daar vermoedelijk bij aan. ""We overleggen hier nog over, maar er tekent zich een meerderheid af"", zei WNL-hoofdredacteur Bert Huisjes in het NPO Radio 1-programma Spraakmakers. De reden voor de stap is dat ON in de ogen van de drie geen journalistiek bedrijft. ""Ze maken een pamflet-achtig programma waarin structuren worden gebruikt die we herkennen uit de journalistiek. Maar de mensen die interviewen zijn Twitter-agitatoren als Raisa Blommestijn, zonder enige journalistieke ervaring of achtergrond."" Ook keuren de omroepen af dat in het ON-tv-programma Ongehoord Nieuws zelden wederhoor wordt gepleegd. ""Iemand bij wie in de Tweede Kamer de microfoon wordt dichtgezet, mag bij Ongehoord in een soort journalistieke setting helemaal leeglopen"", aldus Huisjes. Huisjes doelt op Forum voor Democratie-leider Thierry Baudet. Hem werd tijdens de Algemene Beschouwingen in de Tweede Kamer het woord ontnomen vanwege verdachtmakingen aan het adres van D66-leider Kaag. De dag daarna was hij te gast bij Ongehoord Nieuws. ""Ongehoord Nieuws heeft geen journalistiek, maar een ander doel, namelijk agitatie en het verlengen van de stem van Forum voor Democratie"", zei Huisjes. De ombudsman van de NPO begon vorige week een onderzoek naar aanleiding van de bijna 1900 klachten die zij kreeg over de uitzending van Ongehoord Nederland (ON) van 15 september. In een item over racisme werden willekeurige beelden getoond van zwarte mensen die witte mensen in elkaar slaan, waarna Blommestijn zei: ""Je ziet dat blanken in elkaar worden geslagen door negers. Dat zien we overigens op grote schaal, dit soort filmpjes die worden gedeeld op het internet."" KRO-NCRV-directeur Peter Kuipers zei naar aanleiding van deze uitzending dat ON uit het omroepbestel moet worden gezet. CDA-Kamerlid Lucille Werner heeft naar aanleiding van die uitzending vragen gesteld aan staatssecretaris Uslu voor Cultuur en Media. De CDA-fractie vindt dat ON met deze ""'beschamende"" uitzending ""duidelijk een grens over is gegaan"" en dat voor ""dit soort geluiden geen plek zou moeten zijn in het omroepbestel"".",Binnenland,https://nos.nl//artikel/2446335-npo-omroepen-willen-geen-journalistiek-overleg-meer-met-ongehoord-nederland
105215,2015-05-17 12:11:00,Egypte hangt zes islamisten op,"In Egypte zijn zes mannen opgehangen , onder meer voor een schietpartij met veiligheidstroepen, waarbij twee militairen omkwamen. De zes zouden lid zijn van Provincie Sinaï: een radicale islamitische groep die trouw heeft gezworen aan IS in Irak en Syrië. Die groep heeft honderden militairen en politieagenten omgebracht, nadat president Morsi in 2013 door het leger was afgezet. De Egyptische autoriteiten hebben protesten tegen de executies van drie van hen naast zich neergelegd. De drie zouden in de periode dat de groep aanslagen pleegde, gevangen hebben gezeten. Mensenrechtenorganisatie Amnesty International noemde het proces tegen de zes ""uitermate oneerlijk"". De enige getuige die erbij is geweest zou een agent van een veiligheidsdienst zijn geweest. ",Buitenland,https://nos.nl/artikel/2036102-egypte-hangt-zes-islamisten-op.html
245461,2022-11-02 17:31:44,Politiebond ACP: toch grensoverschrijdend gedrag oud-voorzitter Van de Kamp,"Oud-voorzitter Gerrit van de Kamp van politievakbond ACP heeft zich in zijn werk toch meermaals schuldig gemaakt aan (seksueel) grensoverschrijdend gedrag. Dat is de conclusie van een extern onderzoek in opdracht van de ACP. Voor het onderzoek is gesproken met onder meer oud-medewerkers en huidige personeelsleden. Van de Kamp keert volgens de ACP niet terug bij de bond. Eerder dit jaar werd nog gemeld dat in een ander extern onderzoek geen grensoverschrijdend gedrag aan het licht was gekomen. Dat was ten onrechte, meldt de ACP nu. De bond biedt daarvoor excuses aan. In het nieuwste onderzoek, uitgevoerd door Hoffman Bedrijfsrecherche, hebben elf mensen het gedrag van de voormalig voorzitter als grensoverschrijdend ervaren, laat de vakbond weten. Nog eens drie personen zeggen seksueel grensoverschrijdend gedrag te hebben meegemaakt en daarnaast zijn er tien mensen die zeggen dat ze wisten van seksueel grensoverschrijdend gedrag. Van de Kamp herkent zich volgens de bond niet in de beschuldigingen. ""Hem is om een reactie in dit bericht gevraagd, maar hij gaf hier geen gehoor aan."" De oud-voorzitter zegt in een interview met het AD dat hij ""voor de trein wordt gegooid"". ""Als je dit werk zo lang doet, zul je echt niet alles perfect hebben gedaan. Ik heb natuurlijk ook vast fouten gemaakt. Achteraf gezien hadden dingen vast anders gemoeten en zijn er vast dingen gebeurd die in de tijd van nu niet meer kunnen."" In april bleek dat Van de Kamp zijn functie als voorzitter had neergelegd ""om gezondheidsredenen"". Toen werd nog gezegd dat hij in een andere functie bij de bond zou terugkeren, maar dat is volgens de ACP geen optie meer. Van de Kamp was achttien jaar voorzitter van de politiebond, waar zestig mensen werken. In het onderzoek is ook het gedrag van anderen uit de top van de politiebond tegen het licht gehouden, maar daar is volgens de ACP niets van grensoverschrijdend gedrag gebleken. Over hen waren ook meldingen binnengekomen. Het vertrek van Van de Kamp is het slot van een turbulente periode voor de politievakbond. Hij werd in februari als voorzitter op non-actief gesteld, nadat hij door anonieme melders was beschuldigd van grensoverschrijdend gedrag. Een maand later mocht hij terugkomen omdat het eerste externe onderzoek volgens de ACP geen bewijs opleverde voor de beschuldigingen. De politiebond gaat daarvoor nu door het stof. ""We erkennen dat er dingen misgegaan zijn in het proces: na dit onderzoek blijkt namelijk dat wij eerder dit jaar ten onrechte bekendgemaakt hebben dat er geen sprake was van grensoverschrijdend gedrag en seksueel grensoverschrijdend gedrag door de voormalig voorzitter. Bovendien zijn mensen beschadigd. Dit alles spijt ons en we bieden dan ook onze excuses aan."" Begin juni meldde de ACP dat er nieuwe ""signalen van grensoverschrijdend gedrag"" waren binnengekomen over het gedrag van Van de Kamp. Daarop werd besloten tot het nieuwe onderzoek, waarover dus nu een verklaring naar buiten is gebracht.",Binnenland,https://nos.nl//artikel/2450798-politiebond-acp-toch-grensoverschrijdend-gedrag-oud-voorzitter-van-de-kamp
183070,2018-10-17 18:15:00,Justitie gebruikte in 14 zaken dwangmiddelen tegen de pers,"In een periode van ruim drie jaar heeft het Openbaar Ministerie in veertien zaken dwangmiddelen ingezet tegen journalisten. Dat blijkt uit een onderzoek van het College van procureurs-generaal naar aanleiding van een beroep van NRC op de Wet openbaarheid van bestuur. Minister Grapperhaus heeft de bevindingen van het College naar de Tweede Kamer gestuurd. De resultaten gaan over de periode van 1 januari 2015 tot en met 20 juli 2018. Volgens het OM zijn onder meer 'verkeersgegevens' van een journalist opgevraagd om de verblijfplaats van een vermiste jongen te achterhalen, en zijn foto's en video's gevorderd in verband met het onderzoek naar een dodelijk verkeersongeluk. De afgelopen maanden werd duidelijk dat het OM in drie gevallen zich niet aan de regels heeft gehouden: dat ging onder meer over de manier waarop belgegevens werden opgevraagd van een journalist die berichtte over de burgemeestersbenoeming in Den Bosch. Ook bij het afluisteren van een verslaggever in de zaak van de moord op een kroongetuige en bij het afluisteren van een journalist om een lek bij de politie te achterhalen ging het OM buiten zijn boekje. Deze drie zaken staan ook in de vandaag gepubliceerde lijst en Grapperhaus erkent dat in die gevallen de 'bronbescherming' in het geding was. In de lijst staat nog één andere zaak waarvoor dat volgens de minister geldt: die gaat over het aanhouden van een fotograaf en het in beslag nemen van zijn camera waarop foto's stonden van een schermutseling tussen een demonstrant en een militair. Die zaak is geseponeerd en het OM heeft excuses aangeboden. Volgens de minister was bij de andere gevallen de inbreuk op de bronbescherming gerechtvaardigd of was de bescherming van bronnen niet in het geding. Het College maakt bij de cijfers wel een voorbehoud. Volgens de procureurs-generaal wordt niet geautomatiseerd bijgehouden of een dwangmiddel tegen een journalist is ingezet. Dat betekent dat de cijfers zijn gebaseerd op de geheugens van individuele medewerkers. Sinds 1 oktober gelden strengere regels: toen is de nieuwe wet voor bronbescherming van journalisten in werking getreden. Sindsdien staat met zoveel woorden in de wet dat journalisten zich op bescherming van bronnen kunnen beroepen. Nu mogen uitsluitend dwangmiddelen worden ingezet als de rechter-commissaris daar toestemming voor geeft. Die doet dat alleen als het belang om de informatie te krijgen duidelijk zwaarder weegt dan het belang van vrije nieuwsgaring.",Politiek,https://nos.nl/artikel/2255230-justitie-gebruikte-in-14-zaken-dwangmiddelen-tegen-de-pers.html
196410,2019-07-10 21:54:00,'Amsterdam reserveert miljoenen om vuilniscrisis te bezweren',"Grote problemen in Amsterdam bij de gemeentelijke vuilverbrander AEB. In een besloten spoedvergadering heeft de gemeenteraad tientallen miljoenen euro's gereserveerd om te voorkomen dat de afvalenergiecentrale gesloten moet worden, melden Het Parool en De Telegraaf. De afvalverwerker zit in zwaar weer. Afgelopen vrijdag werd bekend dat vier van de zes verbrandingslijnen stilgelegd worden. De installaties moeten worden gemoderniseerd om de veiligheid van werknemers te waarborgen. Eerder zette de Omgevingsdienst Noordzeekanaalgebied AEB al onder verscherpt toezicht nadat er een aantal keer brand was geweest. Door de sluiting loopt de vuilverbrander veel geld mis en dreigt een acuut sluitingsgevaar. De centrale heeft voor honderden miljoenen euro's aan leningen uitstaan bij banken en de gemeente. Mogelijk moeten ook de banken nu water bij de wijn doen. Het afvalenergiebedrijf is een zelfstandig bedrijf waarvan de gemeente alle aandelen heeft. De AEB verbrandt al het Amsterdamse huis- en bedrijfsafval. Bij dit proces wordt ook warmte hergebruikt om tienduizenden huizen van warmte te voorzien. Door de gedeeltelijke sluiting moet een deel van het Amsterdamse afval de komende tijd elders worden verbrand. Daarnaast ontstaan er mogelijk problemen met afvalbedrijf Renewi. Daarmee zijn langlopende contracten aangegaan over de verbranding van Brits afval. Als de AEB niet kan leveren, komt er mogelijk een schadeclaim. Naar aanleiding van de sluiting van meer dan de helft van de verbrandingscapaciteit bij AEB heeft de gemeente de Omgevingsdienst Noordzeekanaalgebied verzocht te inventariseren wat nodig is om de acuutste problemen op te lossen. Daarnaast werkt de gemeente aan plannen voor de langere termijn, waarbij met alle scenario's rekening wordt gehouden.",Binnenland,https://nos.nl/artikel/2292948-amsterdam-reserveert-miljoenen-om-vuilniscrisis-te-bezweren.html
174270,2018-05-01 20:03:00,Weggetakelde dixi-slaper krijgt wekker en excuses,"Een schoonmaakbedrijf heeft sorry gezegd tegen de man die in de nacht na Koningsdag zo'n zes uur lang heeft vastgezeten in een mobiel toilet in het Groningse Engelbert. De man was in slaap gevallen op het toilet en terwijl hij sliep, werd de dixi in een vrachtwagen geladen. Toen hij wakker werd, kon de man de deur niet meer openen omdat hij omringd werd door andere wc's. Daarna heeft hij de politie gebeld. ""Hallo politie. Ik zit in een dixi en om mij heen staan ook allemaal dixi's"", zei hij volgens een wijkagent. Agenten vonden de man uiteindelijk. Om hem te bevrijden, moesten andere dixi's van de vrachtwagen worden geladen met een vorkheftruck. Het schoonmaakbedrijf dat de mobiele toiletten in de vrachtwagen had gezet, heeft nu dus excuses aangeboden aan de man. Volgens een medewerker wordt er altijd gecheckt of er nog iemand in zit door naar de sloten te kijken. Waarschijnlijk had deze man de deur niet op slot gedaan, zegt hij. De dixi-slaper kreeg van het bedrijf een bosje bloemen, een schoonmaakpakket en een wekker ter grootte van een voetbal. ""Voor als hij zich weer een keer verslaapt"", zegt een medewerker van het bedrijf tegen RTV Noord. Zelf wil de man de pers niet te woord staan. Volgens het bedrijf werd hij door allerlei media benaderd en heeft hij aangegeven dat het hem te veel werd. Met de cadeaus en de excuses was hij volgens de medewerker van het schoonmaakbedrijf wel blij. ""Hij vond het heel leuk en sympathiek dat we het op deze manier hebben opgelost.""",Regionaal nieuws,https://nos.nl/artikel/2229953-weggetakelde-dixi-slaper-krijgt-wekker-en-excuses.html
221704,2021-02-09 03:00:00,Kamer roept kabinet op om Armeense genocide 'eindelijk te erkennen',"De Tweede Kamer wil dat het demissionaire kabinet daadwerkelijk de massamoord op Armeniërs tussen 1915 en 1917 erkent. Tot nu toe gebruikt het kabinet de omfloerste formulering 'de kwestie van de Armeense genocide'. Absurd, vindt een meerderheid. Met name de ChristenUnie (de kleinste regeringspartij) probeert al sinds 2004 om de volkerenmoord door het Ottomaanse Rijk volmondig erkend te krijgen door Nederland. De Kamer nam toen een motie van de ChristenUnie aan, die het kabinet opriep om de erkenning in dialoog met Turkije aan de orde te stellen. Drie jaar geleden erkende de Kamer zelf de Armeense genocide, opnieuw op initiatief van de ChristenUnie. Maar het kabinet houdt nog steeds vast aan de minder scherpe formulering. Bij de Armeense genocide werden 1 tot 1,5 miljoen Armeniërs vermoord. De christelijke Armeniërs werden verdreven uit hun leefgebieden door de autoriteiten van het islamitische Ottomaanse Rijk, het huidige Turkije. Wat de precieze aanleiding is geweest, is nog steeds niet helemaal duidelijk. De Turkse overheid houdt de archieven gesloten. Volgens veel Turken heeft de volkerenmoord nooit plaatsgevonden. Het Nederlandse kabinet heeft de genocide nooit volmondig erkend. Volgens premier Rutte draagt zo'n erkenning niet bij aan een oplossing en verzoening tussen Armenië en Turkije. Wel ging er in 2018 voor het eerst een lid van het kabinet (staatssecretaris Snel) naar de jaarlijkse herdenking van de genocide in de Armeense hoofdstad Yerevan. Volgens ChristenUnie-Kamerlid Joël Voordewind voelen de Armeniërs ruim honderd jaar na de genocide de dreiging van het Turkije van president Erdogan. Die steunde vorig jaar Azerbeidjan in de strijd tegen de Armeniërs in de enclave Nagorno-Karabach. ""Deze agressie moet een halt worden toegeroepen"", zegt Voordewind. Een meerderheid van VVD, PVV, CDA, SP, GroenLinks, SGP, Partij voor de Dieren, 50Plus, Forum voor Democratie en de onafhankelijke Kamerleden Krol en Van Kooten-Arissen steunen hem daarbij. De motie wordt donderdag in stemming gebracht. De partijen willen verzoening bevorderen en herhaling van de genocide voorkomen. ""Daarom is het allereerst van groot belang dat landen zich helder uitspreken. Een ruime Kamermeerderheid roept de Nederlandse regering op dit eindelijk te doen.""",Buitenland,https://nos.nl/artikel/2367903-kamer-roept-kabinet-op-om-armeense-genocide-eindelijk-te-erkennen.html
232850,2021-11-08 08:28:00,"Agent aangevallen met mes in Cannes, dader neergeschoten","In de Zuid-Franse stad Cannes is vanochtend een agent met een mes aangevallen. Dankzij diens kogelvrije vest is het slachtoffer ongedeerd gebleven. De dader is neergeschoten en raakte daarbij levensgevaarlijk gewond. Het gaat om een man met de Algerijnse nationaliteit, die een Italiaanse verblijfsvergunning heeft. De aanvaller opende het portier van een politieauto met drie agenten erin, die voor een politiebureau stond geparkeerd, schrijven Franse media. Hij viel de agent achter het stuur aan met een mes. De man wilde daarna een tweede agent aanvallen, maar de derde agent zou dat hebben voorkomen door de aanvaller uit te schakelen. Het is nog te vroeg om iets te zeggen over het motief van de man, aldus minister Darmanin van Binnenlandse Zaken. Op basis van een politiebron schrijven Franse media dat de aanvaller ""uit de naam van de profeet"" handelde. De man staat niet op de lijst met personen die in de gaten worden gehouden vanwege mogelijke radicalisering.",Buitenland,https://nos.nl/artikel/2404817-agent-aangevallen-met-mes-in-cannes-dader-neergeschoten
75200,2014-01-22 10:07:00,Syrië ontkent martelpraktijken,"Syrië heeft gereageerd op de beschuldigingen van marteling in Syrische gevangenissen. Het ministerie van Justitie ontkent dat het regime duizenden gevangenen heeft gemarteld en gedood, meldt het staatspersbureau SANA. Maandag werd bekend dat een Syrische deserteur 55.000 foto's van dode en mishandelde gevangen heeft overgedragen aan de Syrische oppositie. Drie prominente juristen zeggen in een rapport, dat in opdracht van Qatar is gemaakt en in handen is van CNN en The Guardian, dat de foto's authentiek zijn. Ze kunnen volgens de juristen dienen als bewijsmateriaal voor een aanklacht tegen president Assad wegens misdaden tegen de menselijkheid. Het ministerie zegt dat de martelfoto's nep zijn en niets zeggen over de omstandigheden in Syrische gevangenissen. In een verklaring noemt het ministerie het rapport gepolitiseerd. Het zou ontbreken aan objectiviteit en professionaliteit. De man werkte voor de Syrische militaire politie en had de foto's in opdracht gemaakt. Ze zouden nodig zijn geweest om een overlijdensakte op te kunnen stellen, zodat het niet meer nodig was om het lichaam over te dragen aan de familie. Volgens de deserteur wilde het regime ook over bewijs beschikken dat een executie daadwerkelijk was uitgevoerd. Amnesty International gaat de foto's op authenticiteit onderzoeken.",Buitenland,https://nos.nl/artikel/600619-syrie-ontkent-martelpraktijken.html
219306,2020-12-16 02:07:00,Biden kiest 'probleemoplosser' Pete Buttigieg als transportminister,"Joe Biden heeft zijn voormalig tegenstander in de strijd om de Democratische nominatie Pete Buttigieg gekozen als minister van Transport in zijn aanstaande kabinet. In een persbericht omschrijft de aankomend president, die op 20 januari zal worden beëdigd, Buttigieg als ""een patriot en een probleemoplosser"", die volgens hem alles in zich heeft om een van de belangrijkste posten in Bidens regering met succes te vervullen. Biden is van plan miljarden te investeren in de Amerikaanse infrastructuur. Buttigieg won bij de Democraten de voorverkiezingen in de staat Iowa. Hij kreeg daarmee meteen de aandacht op zich. Hij was de eerste openlijk homoseksuele Democraat die een gooi deed naar de nominatie bij de partij. In maart stapte hij uit de presidentsrace, omdat hij na zijn zege in Iowa steeds meer terrein verloor. Vervolgens gaf Buttigieg zijn steun aan Biden. Biden liet toen al weten veel respect te hebben voor zijn voormalig rivaal. Buttigieg deed hem denken aan zijn zoon Beau, die in 2015 op 46-jarige leeftijd overleed aan een hersentumor. ""Dit is het grootste compliment dat ik kan uitdelen"", zei Biden daarbij. De 38-jarige Buttigieg heeft in de VS nog nooit een functie gehad bij de federale overheid. Voordat hij zich kandidaat stelde voor de Democratische nominatie was hij acht jaar lang burgemeester van zijn geboorteplaats South Bend, een middelgrote stad in Indiana. Hij is de eerste rivaal van Biden in de voorverkiezingen die een ministerspost krijgt in Bidens kabinet. Daarnaast kan Buttigieg het eerste openlijk homoseksuele kabinetslid worden in de VS dat is goedgekeurd door de Senaat. Eerder dit jaar maakte de huidige president Trump Richard Grenell waarnemend baas van de Amerikaanse inlichtingendiensten. Grenell werd daarmee de eerste openlijke homoseksueel in een kabinetsfunctie. Voor zijn aanstelling was geen goedkeuring van de Senaat nodig.",Buitenland,https://nos.nl/artikel/2360851-biden-kiest-probleemoplosser-pete-buttigieg-als-transportminister.html
108022,2015-06-26 08:05:00,Leerlingen maken rekentoets iets beter,"Scholieren scoren iets beter op de rekentoets. Gemiddeld haalden zij een 6,1. ""En dat is 0,2 punten hoger dan vorig schooljaar"", schrijven minister Bussemaker en staatssecretaris Dekker in een rapport met voorlopige resultaten over het eerste half jaar van 2015. De rekentoets is vanaf komend schooljaar verplicht voor examenkandidaten van het vmbo, havo, vwo en mbo. Wie de toets niet haalt, krijgt geen diploma. Eerder werd de toets als te moeilijk ervaren. De opgaven waren te 'talig' en te lang, en terugbladeren kon niet. Dat wordt nu verbeterd. Zo neemt het aantal 'kale' sommen toe en wordt bij de opdrachten die tekst bevatten, extra gelet op de formulering. De rekentoets is ingevoerd na klachten van werkgevers, universiteiten en hogescholen over de slechte rekenvaardigheden van jongeren. De eerste toets is vorig jaar afgenomen. Toen haalde 58 procent een 6 of hoger. Dat percentage is nu gestegen naar 64. De investeringen die scholen doen om leerlingen voor te bereiden, blijken effect te hebben, constateren de bewindslieden van Onderwijs. Zij verwachten dat de resultaten over 2015 uiteindelijk nog iets hoger zullen uitvallen, omdat de herkansingen die afgelopen maand zijn gedaan nog niet zijn meegeteld. ",Politiek,https://nos.nl/artikel/2043544-leerlingen-maken-rekentoets-iets-beter.html
115022,2015-10-15 16:45:00,Rutte: Nederland steunt de Rode Duivels,"Heel Nederland zal komende zomer op het EK juichen voor het Belgische voetbalelftal. ""Het is ongelofelijk tragisch natuurlijk dat Oranje eruit ligt"", zei Rutte. ""Nu Oranje niet meedoet, gaat alle steun naar Rood."" De premier deed zijn uitspraken in een speech voor het Vlaams parlement in Brussel. De Rode Duivels gaan wel naar het EK in Frankrijk. De verwachtingen zijn hoog gespannen in België, omdat de Duivels momenteel goed spelen en op nummer 1 staan in de FIFA-ranking. Met zijn openlijke steun in het Vlaams parlement oogstte Rutte een staande ovatie. ""U heeft verstand van voetbal"", aldus parlementsvoorzitter Peumans. Voor de Vlamingen was het bezoek van Rutte belangrijk. Hij is de eerste buitenlandse premier ooit die het Vlaams parlement toespreekt. ""Het is uiterst waardevol voor ons"", zei Peumans in zijn introductie. ""Het is een erkenning dat Vlaanderen een volwaardig gesprekspartner is."" Het Vlaams parlement is een van de zeven parlementen in België. Naast dat van Vlaanderen zijn er een Federaal parlement, een Waals parlement, parlementen voor de Duitstalige en de Franse gemeenschap en het Brussels Gewest. Ook het Europees Parlement zit in Brussel. ",Buitenland,https://nos.nl/artikel/2063300-rutte-nederland-steunt-de-rode-duivels.html
206295,2020-02-06 15:56:00,"Blok in Afghanistan-debat: meer transparantie, ook als het negatief is","""Het eerste slachtoffer van een oorlog is de waarheid."" Meerdere Tweede Kamerleden namen die uitdrukking vandaag in de mond in het debat over de oorlog in Afghanistan. De vraag die voorlag was: in hoeverre zijn we misleid over de voortgang van de strijd? SP-Kamerlid Karabulut, die het debat had aangevraagd, sprak van een oorlog gebaseerd op leugens. ""Ik pik het niet dat we worden voorgelogen."" Aanleiding voor het debat was Amerikaans onderzoek uit december waaruit naar voren kwam dat bij betrokkenen al vanaf het begin duidelijk was dat de oorlog voor de VS niet te winnen was. Vorige week kwam daar een analyse bij over de Nederlandse trainingsmissie in Kunduz. Over de resultaten van die missie werd destijds te rooskleurig gerapporteerd aan de Kamer om het politieke draagvlak voor de missie niet te verliezen, was een van de conclusies. Nederland heeft twee grote missies gedaan in het land: in Uruzgan van 2006-2010 en in Kunduz van 2011-2013. ""Niemand is geholpen bij het rooskleuriger maken"", stelde VVD-Kamerlid Bosman. ""De politiek niet, de maatschappij niet, maar ook de militairen niet."" De onderzoekers van het ministerie van Buitenlandse Zaken concludeerden dat betrokkenen bij de missie ""druk ervoeren om een positiever beeld neer te zetten dan er was"". Minister Blok van Buitenlandse Zaken gaat maatregelen nemen om dit soort situaties voortaan te voorkomen. Hij wil bij nieuwe missies meer stilstaan bij het belang van eerlijk rapporteren. ""Laat je niet beïnvloeden, rapporteer gewoon, ook als het misschien negatief is."" ""De luiken bij defensie moeten open. Wij moeten transparant zijn"", voegde zijn Defensie-collega Bijleveld daaraan toe. Beiden noemden het ""zeer zorgelijk"" dat mensen zich onder druk gezet voelden om positief verslag te doen. Van Ojik van GroenLinks zei dat hij een patroon zag. ""Een rapport over de missie in Mali blijft maanden in een la liggen. En om erachter te komen dat de gematigde rebellen die we steunen in Syrië minder gematigd zijn, moeten Nieuwsuur en Trouw eraan te pas komen."" ""Wie denkt dat desinformatie iets is van Rusland of China, die heeft het mis"", voegde De Roon (PVV) daaraan toen. ""Misleiding en desinformatie van de regering zien we ook bij andere missies."" Minister Blok wilde er niet aan dat de oorlog in Afghanistan was gebaseerd op leugens, zoals Karabulut tijdens het debat een aantal keer herhaalde. ""Ik blijf bij de constatering dat onze mensen een ingewikkelde klus hebben geklaard en nog steeds klaren, dat het minder snel gaat dan we hoopten, maar dat niet de keuze had moeten zijn dat we de Afghanen niet hadden moeten helpen."" Een aantal Kamerleden sloot zich daarbij aan. ""We hebben niet alles bereikt wat we hoopten, maar we hebben ook niet gefaald"", zei Sjoerdsma van D66. ""Het startpunt was 2001 en er is sindsdien vooruitgang geboekt"", stelde Van Helvert van het CDA.",Politiek,https://nos.nl/artikel/2321866-blok-in-afghanistan-debat-meer-transparantie-ook-als-het-negatief-is.html
74292,2014-01-07 21:54:00,Tsjechië eert dappere hond,"Hij raakte gewond bij gevechten in Afghanistan, werd daar door Amerikaanse artsen behandeld, teruggevlogen naar de Amerikaanse basis Ramstein in Duitsland voor verder herstel en kreeg vandaag een bot als onderscheiding voor zijn moed: de Duitse herder Athos, in dienst van het Tsjechische leger. Athos was in Afghanistan om mijnen te zoeken. De 4-jarige herder raakte eind september gewond toen opstandelingen het kamp in de Afghaanse provincie Logan beschoten. De kennel van de hond werd geraakt en hij liep een slagaderlijke bloeding op. Hij overleefde dankzij snel ingrijpen van Amerikaans medisch personeel. De onderscheiding is bedoeld als waardering en de Tsjechische defensie wil er ook het belang van de honden mee benadrukken. Volgens minister Picek is een hond een belangrijke hulp voor de militairen, die soms de laatste technische snufjes overbodig maakt. Hij noemde Athos een ""onvervangbare vriend voor een soldaat"". De herder kreeg naast het bot ook een nieuwe leren riem met een handtekening van de minister. Binnenkort moet Athos weer naar de medische keuring. Mogelijk wordt hij daarna weer ingezet.",Opmerkelijk,https://nos.nl/artikel/594734-tsjechie-eert-dappere-hond.html
126971,2016-03-28 11:20:00,Man na val van perron Amsterdam CS door trein overreden,"Op station Amsterdam Centraal is vanmorgen even voor 08.00 uur een man ernstig gewond geraakt. Nadat hij van een perron was gevallen, reed een vertrekkende trein over hem heen. De politie denkt dat de man onder invloed was. ""De machinist heeft hem kennelijk niet opgemerkt"", zegt een woordvoerder. De man is met zwaar beenletsel naar een ziekenhuis gebracht. Het spoor waarop hij viel, is na ongeveer een uur vrijgegeven.",Buitenland,https://nos.nl/artikel/2095682-man-na-val-van-perron-amsterdam-cs-door-trein-overreden.html
154155,2017-05-18 01:38:00,Oud-FBI-baas leidt onderzoek naar banden Trump-team en Rusland,"Het Amerikaanse ministerie van Justitie heeft oud-FBI-directeur Robert Mueller benoemd als speciaal aanklager voor het onderzoek naar mogelijke inmenging van Rusland bij de verkiezingen in de Verenigde Staten. Het FBI-onderzoek richt zich vooral op eventuele banden tussen het campagneteam van Donald Trump en de Russen. De Democraten en een aantal Republikeinen hadden om een speciale aanklager gevraagd. De 72-jarige Mueller, die toezicht gaat houden op het onderzoek, was de voorganger van de vorige week ontslagen FBI-directeur James Comey. Speciaal aanklager Mueller is benoemd door plaatsvervangend minister van Justitie Rod Rosenstein, dezelfde man op wiens advies volgens het Witte Huis FBI-directeur James Comey werd ontslagen. Dat veroorzaakte een storm van kritiek op Rosenstein, zeker toen Trump zelf in een interview zei dat het advies geen verschil had gemaakt en dat hij Comey sowieso wel had ontslagen om ""dat Rusland-gedoe"". Rosenstein kwam daarna onder grote druk te staan om een speciale aanklager te benoemen. Dat Rosenstein gaat over het benoemen van een speciale aanklager en niet minister van Justitie Jeff Sessions komt omdat die laatste lid was van Trumps campagneteam. Sessions heeft zich verschoond van onderzoeken naar banden tussen het team van Trump en Rusland om de schijn van belangenverstrengeling tegen te gaan. Volgens Rosenstein is het in het ""publieke belang"" dat Mueller als buitenstaander toezicht kan houden op het onderzoek. Mueller werd in 2001 aangesteld door George W. Bush, waarna Obama hem aanhield. Volgens correspondent Arjen van der Horst geeft dat wel aan dat hij het vertrouwen en respect geniet van beide partijen. ""Hij staat bekend als een zeer precieze en onafhankelijke onderzoeker en zowel Democraten als Republikeinen waren vol lof over deze aanstelling. En het zal ook de FBI geruststellen, die sinds Comeys ontslag geen directeur meer heeft."" Trump werd pas na het aanstellen van de speciaal aanklager op de hoogte gesteld door zijn hoogste juridisch adviseur Donald McGahn. De president zegt in een reactie dat hij hoopt dat de kwestie snel kan worden afgerond. ""Gedegen onderzoek zal aantonen dat er geen samenzwering was tussen de campagne en een ander land."" Trump is volgens correspondent Arjen van der Horst helemaal niet blij met de benoeming van Mueller. De president roept al maanden dat het onderzoek een excuus van de Democraten is voor hun verlies bij de presidentsverkiezing en spreekt van fake news. Volgens Van der Horst heeft Trump wel de bevoegdheid om Mueller te ontslaan, maar kan dat in de praktijk haast niet vanwege de beeldvorming. ""Dan zou al snel weer die vergelijking opdoemen met het Watergate-schandaal."" Nixon probeerde in de jaren 70 zijn presidentschap op het allerlaatst nog te redden door de speciale aanklager die hem onderzocht te ontslaan. Trump wil het liefst dat het onderzoek zo snel mogelijk voorbij is, maar door de aanstelling van Mueller zal dat waarschijnlijk nog maanden gaan duren. De benoeming van Mueller komt een week na het ontslag van FBI-directeur Comey, die bezig was met een onderzoek naar de relatie van Trumps campagneteam en Rusland. De president zou Comey hebben gevraagd om ermee te stoppen. De onderzoekscommissie wil Comey volgende week verhoren over de kwestie.",Buitenland,https://nos.nl/artikel/2173739-oud-fbi-baas-leidt-onderzoek-naar-banden-trump-team-en-rusland.html
104862,2015-05-12 02:47:00,Nieuwe onderhandelingen Grieks- en Turks-Cyprioten,"De leiders van het verdeelde Cyprus gaan weer praten over de toekomst van het land. Dat heeft VN-onderhandelaar Espen Barth Eide bekendgemaakt na een ontmoeting tussen de president van het Griekse gedeelte van het eiland, Nicos Anastasiades, en zijn Turks-Cypriotische collega Mustafa Akinci. Het was de eerste ontmoeting tussen de twee sinds de gematigd linkse Akinci op 26 april werd gekozen tot president van het noordelijke, Turkse gedeelte van Cyprus. De nieuwe vredesbesprekingen beginnen vrijdag. Volgens Eide, die in Noorwegen onder meer minister van Buitenlandse Zaken is geweest, zal het dan vooral gaan om een algemene uitwisseling van standpunten en een opzet en structuur van de nieuwe vredesonderhandelingen. Eide sprak van een unieke kans, die met beide handen moet worden aangepakt. Het eiland in het oosten van de Middellandse Zee is verdeeld sinds een inval van het Turkse leger in 1974. Dat was toen een antwoord op een staatsgreep die tot doel had Cyprus met Griekenland te verenigen. De verdeling van Cyprus heeft generaties diplomaten beziggehouden, tot nu toe zonder resultaat. De laatste poging tot vrede was in 2004. Een plan om het eiland te herenigen werd door het Turkse gedeelte van het eiland geaccepteerd, maar het Griekse gedeelte wees het af. Het Turkse deel van Cyprus wordt financieel en militair gesteund door Turkije. Dat is ook het enige land dat Noord-Cyprus als onafhankelijke staat erkent. De Grieks-Cypriotische regering, die in de praktijk alleen het zuidelijke deel van het eiland beheerst, vertegenwoordigt in de Europese Unie het volledige eiland.",Buitenland,https://nos.nl/artikel/2035204-nieuwe-onderhandelingen-grieks-en-turks-cyprioten.html
185892,2018-12-11 20:50:00,"Zorgen over flink hogere energierekening, ook bij coalitiepartijen","Coalitiepartijen CDA en ChristenUnie zeggen dat Nederlanders niet een te hoge prijs zouden moeten betalen voor de energietransitie. Veel Nederlanders krijgen de komende dagen een mail van hun energieleverancier met de nieuwe, hogere prijzen voor stroom en gas van aankomend jaar. Het gaat al snel om een paar tientjes per maand, zeggen vergelijkingswebsites. Dat de energiekosten nu zo fors stijgen, heeft te maken met het feit dat de prijzen van gas en elektra omhoog gaan. Maar ook speelt mee dat het kabinet de belastingen omhoog gooit. Het doel van het kabinet is om energieverbruik te ontmoedigen. Daarom gaan huishoudens vanaf 1 januari gemiddeld alleen al aan energiebelasting 130 euro per jaar meer betalen. Nu de tarieven van energiebedrijven op de mat vallen, en duidelijk begint te worden om welke bedragen het gaat, beginnen coalitiepartijen op de rem te trappen. Fractievoorzitter van het CDA, Buma, vreest dat dit ervoor kan zorgen dat mensen juist minder bereid worden om mee te werken aan een beter klimaat. ""Het is niet zo makkelijk om te zeggen, ach, we laten mensen wel een hogere rekening voor gas betalen om ze achter de duurzaamheidsopgave te krijgen"", zei hij vandaag. Ook fractievoorzitter Segers van de ChristenUnie vindt dat de burger zoveel mogelijk moet worden ontzien. De coalitiepartijen willen dus dat de belastingen omlaag gaan, maar daarvoor moet wel geld gevonden worden en dat is lastig. Nog niet iedereen weet hoeveel meer zij moeten gaan betalen, omdat nog maar drie van de tien grote energieleveranciers hun tarieven bekend hebben gemaakt. De zeven andere grote energieleveranciers hebben dat nog niet gedaan. Maar dát de prijzen stijgen, staat vast. Pricewise maakte de schatting dat gezinnen gemiddeld 312,73 euro meer kwijt zijn aan gas en elektra dan vorig jaar. Milieu Centraal kwam tot een voorzichtigere schatting: een gemiddelde stijging van 195 euro per jaar. Pricewise baseert deze schatting op de drie energieleveranciers die hun tarieven al bekend hebben gemaakt. Als gemiddeld verbruik ging Pricewise uit van 3000 Kwh stroom en 1470 kuub gas. Milieu Centraal baseerde zich bij de schatting ook op een gemiddeld verbruik van 3000 Kwh en 1470 kuub gas. Het verschil in de twee berekeningen is dat Milieu Centraal een algemene verwachte prijsstijging van gas en elektra als uitgangspunt nam, en Pricewise de tarieven van de drie energieleveranciers die nu al bekend zijn. Staatssecretaris Keijzer van Economische Zaken en Klimaat zegt dat het gemiddelde verbruik lager ligt: 2500 Kwh en 1100 kuub gas. Op basis van dit verbruik zouden de prijzen volgens Pricewise gemiddeld met 257,75 euro stijgen. Volgens het CBS lag het gemiddelde energieverbruik in 2017 op 2860 Kwh en 1240 Kuub gas. Begin januari worden de prijzen van de andere zeven grote energiebedrijven bekend. ""Dan kunnen we ook precies zeggen wat de energiekosten worden"", zegt een woordvoerder van stichting Milieu Centraal. René de Visser uit Breezand kreeg al wel een brief van zijn energieleverancier. ""Ik had eigenlijk minder verbruikt dan voorgaande jaren"", zegt hij. ""Dus ik dacht: dat gaat de goede kant op."" Toch moet hij volgend jaar zo'n 30 euro per maand meer betalen. Voor mensen die veel stroom gebruiken en juist weinig gas, kan de regeling juist wel eens positief uitvallen want belasting op elektriciteit gaat juist omlaag. Het kabinet berekende overigens in september dat de meeste Nederlanders er, ondanks deze kostenpostverhoging, qua koopkracht toch op vooruit gaan.",Binnenland,https://nos.nl/artikel/2263097-zorgen-over-flink-hogere-energierekening-ook-bij-coalitiepartijen.html
155644,2017-06-12 06:30:00,Data in plaats van geld doneren voor hartonderzoek,"Een Nederlandse appmaker probeert miljoenen mensen over de hele wereld zover te krijgen om gegevens over hun hartritme door te sturen. Die gegevens worden gebruikt voor onderzoek naar hartritme. ""Vergelijk het met doneren van geld aan een goed doel"", zegt bedenker Yosef Safi Harb van Happitech. ""Alleen doneer je geen geld, maar 90 seconden van je hartritme."" Met de gratis iPhone-app Heart for Heart kunnen mensen hun hartritme meten door hun vinger op de cameralens van de telefoon te leggen. De camera detecteert de beweging van het bloed en op die manier wordt de hartslag gemeten. Volgens de ontwikkelaars kan de app de kleinste afwijkingen in het hartritme vaststellen. Voor Android-toestellen is er nog geen app. Gebruikers kunnen zelf kiezen welke data ze doorgeven, zoals hun woonplaats en hun leeftijd. Volgens de appmakers worden de gegevens geanonimiseerd. De data worden gebruikt bij onderzoek naar boezemfibrillatie. Dat is een veel voorkomende hartritmestoornis die ernstige gevolgen kan hebben, zoals een beroerte. De Hartstichting steunt de actie, net als de Arrhythmia Alliance, een wereldwijd netwerk van deskundigen die kennis uitwisselen over hartritmestoornissen. ""Onderzoek naar boezemfibrillatie is moeilijk en heeft onze prioriteit"", zegt een woordvoerder van de Hartstichting. ""Er is weinig kennis over hoe de ziekte bij patiënten verloopt. Patiënten komen vaak met klachten bij een arts, als hun hartritme al blijvend verstoord is."" De data die mensen sturen via de app kunnen helpen. ""Door gegevens goed vast te leggen en toegankelijk te maken voor de wetenschap ontstaat er beter inzicht in de verschillende oorzaken en het ziektebeloop van deze complexe ziekte. Artsen kunnen mensen met een verhoogd risico hierdoor in een eerder stadium opsporen"", zegt de Hartstichting. ",Economie,https://nos.nl/artikel/2177797-data-in-plaats-van-geld-doneren-voor-hartonderzoek.html
133517,2016-06-28 20:02:00,"VN-stemming: tweederdemeerderheid, anders strafschoppen?","De stemming voor de laatste vrije zetel in de VN-Veiligheidsraad is om 21.00 uur hervat. Het is al de vierde ronde. De derde ronde eindigde in 96 stemmen voor Nederland, 94 stemmen voor Italië. Een tweederdemeerderheid was vereist, maar beide landen haalden dat dus niet. ""Er ging een zucht van ongeloof door de zaal toen duidelijk was dat er opnieuw geen winnaar was en de stemming anderhalf uur werd geschorst"", zegt correspondent Wouter Zwart. ""Men is maar een broodje gaan halen, want het kan nog wel een tijdje gaan duren. Reken maar dat bij dat broodje flink gelobbyd gaat worden door de landen."" Volgens hem is er een duidelijke splitsing tussen de VN-leden. ""De ene helft wil Italië, toch een groot Europees land, en een grote speler in de vluchtelingencrisis. De andere helft wil Nederland, een kleiner land met grote ambities dat als een bruggenbouwer tussen de kleine en grote landen wil fungeren."" Volgens de regels moet een land gekozen worden met een tweederdemeerderheid, ook in volgende ronden. Het is dus niet zo dat er op een gegeven moment een ronde komt waarbij een gewone meerderheid genoeg is. Wel mogen op een gegeven moment andere landen zich ook opwerpen als kandidaat. ""Maar dat is een detail. In principe gaan we gewoon door tot iemand een tweederdemeerderheid krijgt"", zegt Zwart. ""Sommigen stelden al gekscherend voor om een penalty-shootout te houden zoals in Euro 2016, om een beslissing te forceren. Ik weet toevallig, en daar zijn ook filmpjes van, dat minister Koenders heel goed penalty's kan nemen.""",Buitenland,https://nos.nl/artikel/2114154-vn-stemming-tweederdemeerderheid-anders-strafschoppen.html
183459,2018-10-25 06:47:00,Eiland bij Hawaï verdwijnt van de kaart door orkaan,"Een eiland van Hawaï is van de kaart verdwenen, nadat orkaan Walaka er had huisgehouden. Het gaat om East Island, een eiland ter grootte van negen voetbalvelden, dat bijna 900 kilometer ten westen van Honolulu in de Stille Oceaan ligt. Bekijk hieronder een foto van het eiland voor de orkaan en erna: Hoewel het onbewoond en een relatief klein stuk grond was, was East Island wel belangrijk voor de fauna in dat gebied. De Hawaïaanse monniksrob is een van de diersoorten die daar leeft. De zeehondensoort wordt met uitsterven bedreigd: slechts 1400 van hen leven nog. Paren brachten hun jongen op het eiland groot. De eveneens bedreigde groene zeeschildpad en de albatros waren ook afhankelijk van het eiland. Die dieren zochten land op om te vluchten voor de tijgerhaai, die rondzwemt in die wateren. Op deze dronebeelden is het eiland te zien zoals het er eerder dit jaar nog uitzag: Amerikaanse wetenschappers kwamen achter de verdwijning van het eiland door satellietbeelden te bekijken. Hoogleraar Chip Fletcher van de Universiteit van Hawaï schrok zich rot toen hij de beelden zag. ""Ik kon het echt niet geloven"", zegt hij tegen The Guardian. Zijn team onderzocht hoe oud het eiland was en welk effect de klimaatverandering erop zou hebben. ""Het eiland is 1000 tot 2000 jaar oud. We zijn er in juli nog geweest, dus het is balen dat het nu verdwenen is"", aldus Fletcher. Hoewel de professor meer onderzoek had willen doen op East Island, heeft hij wel nog iets anders geleerd. ""De Hawaïaanse eilanden lopen veel meer gevaar dan we vermoedden. Ik dacht dat het eiland nog zeker een decennium zou blijven bestaan, maar het is dus toch veel kwetsbaarder."" Onderzoekers koppelen het verdwijnen van East Island aan de opwarming van de aarde. Daardoor worden stormen en orkanen steeds sterker. Ook leidt de stijging van de zeespiegel ertoe dat eilanden onder water zullen verdwijnen.",Buitenland,https://nos.nl/artikel/2256285-eiland-bij-hawai-verdwijnt-van-de-kaart-door-orkaan.html
152440,2017-04-19 15:56:00,Brits parlement massaal voor vervroegde verkiezingen,"Het Britse parlement heeft ingestemd met vervroegde verkiezingen op 8 juni. Voor het besluit was een tweederdemeerderheid nodig. 522 parlementsleden stemden voor de verkiezingen, 13 waren tegen. De grootste oppositiepartij Labour heeft grotendeels voor gestemd, op negen parlementsleden na. De andere tegenstemmers waren onafhankelijke parlementsleden en een sociaal-democraat. De Schotse partij SNP onthield zich van stemmen. Premier May kondigde gisteren aan dat ze nieuwe verkiezingen wil houden, voordat de brexit echt vorm krijgt. Haar partij, de Tories, heeft nu 330 zetels in het parlement en in de peilingen staat de partij er goed voor. May hoopt met de verkiezingen haar mandaat te vergroten. Het besluit van May kwam voor velen als een verrassing. Tot nu toe was ze juist tegen vervroegde verkiezingen. In principe worden in Groot-Brittannië iedere vijf jaar verkiezingen gehouden. De eerstvolgende verkiezingen stonden gepland voor 2020. De minister-president mag besluiten om dit te vervroegen, mits twee derde van het Lagerhuis (650 zetels) erachter staat. Theresa May nam vorig jaar de plek in van David Cameron, die opstapte na het referendum over de brexit. Door extra verkiezingen te houden, hoopt May tot zeker 2022 aan het roer te blijven. Het Lagerhuis heeft een groot deel van de dag gedebatteerd over de motie van de premier. In het debat kwam het tot een botsing tussen voorman Jeremy Corbyn van Labour en de premier. Hij vroeg ""welke kiezer premier May nog vertrouwt, nadat ze eerder had gezegd dat er voor 2020 geen verkiezingen zouden zijn"". Ook zei Corbyn dat de Tories verschillende verkiezingsbeloftes gebroken hebben, te weinig geld aan onderwijs besteden en de belasting voor de rijken hebben verlaagd. May zei daarop dat Labour het land naar een faillissement zou helpen en dat alleen de Tories een succesvolle brexit kunnen garanderen. Ondanks de weerstand heeft de Labour-partij voor de vervroegde verkiezingen gestemd. Corbyn zei gisteren al dat hij de verkiezingen verwelkomt. Hij hoopt volgens correspondent Tim de Wit te profiteren van de kiezers die niet blij zijn met de harde brexit-koers van May. ",Buitenland,https://nos.nl/artikel/2169086-brits-parlement-massaal-voor-vervroegde-verkiezingen.html
181650,2018-09-21 00:02:00,Politie lost bijna geen hackaanvallen op,"De politie heeft vorig jaar nog geen 5 procent opgelost van in totaal 2300 aangiften over hackmisdrijven. Het aantal aangiften blijkt bovendien het topje van de ijsberg: van naar schatting 80 procent van de hacks wordt geen aangifte gedaan. Daarmee ligt het aantal opgeloste hackmisdrijven veel lager dan het gemiddelde aantal opgeloste misdrijven: dat is 23 procent, zo meldt het Centraal Bureau voor de Statistiek. Bij bijvoorbeeld diefstallen ligt het cijfer ook lager dan gemiddeld, namelijk 12 procent. Het aantal Nederlanders dat vorig jaar slachtoffer is geworden van een hack ligt ongeveer even hoog als het jaar daarvoor. Wel daalde het aantal opgehelderde zaken. In totaal is zo'n 11 procent van de Nederlanders vorig jaar slachtoffer geworden van een 'cyberincident', waaronder hackaanvallen maar ook online pesten en identiteitsfraude. Slechts in 27 procent van de gevallen werd aangifte gedaan. Uit het onderzoek blijkt ook dat relatief veel mensen beveiligingssoftware op hun computer draaien, maar dat dat op mobiele telefoons minder gangbaar is. Volgens beveiligingsdeskundigen hoeft dat ook niet per se: malafide software komt op mobiele telefoons veel minder voor. Een woordvoerder van de politie zegt in een reactie dat de aanpak van cybercrime wordt geïntensiveerd. ""Onze aanpak is gericht op het opsporen van daders, we verstoren hun activiteiten door bijvoorbeeld websites uit de lucht te halen, doen aan preventie en werken nauw samen met andere partijen."" Ook raadt de politie mensen aan om aangifte te doen als ze zijn gehackt en om op apparaten updates onmiddellijk te installeren, anti-virussoftware te gebruiken en een sterk wachtwoord te kiezen.",Tech,https://nos.nl/artikel/2251358-politie-lost-bijna-geen-hackaanvallen-op.html
46222,2012-10-17 16:33:00,Hollande: crisis bijna voorbij,"Het einde van de crisis is dichtbij omdat Europa de juiste beslissingen heeft genomen. Dat zegt de Franse president François Hollande in een interview met de Franse krant Le Monde. Donderdag begint een nieuwe Europese top, waarin opnieuw de eurocrisis een prominente rol speelt. Volgens Hollande zal dat een van de laatste keren zijn. ""Op de vorige top hebben we de juiste beslissingen genomen. Ten eerste door de situatie in Griekenland definitief te regelen. Ten tweede door te voldoen aan de vraag van landen die veel hervormd hebben, om weer tegen redelijke tarieven te kunnen lenen."" Er moet nog wel wat gebeuren om definitief uit de crisis te komen, zegt Hollande. ""Geen mens gelooft nu nog dat de euro kan verdwijnen of uit elkaar kan vallen. Maar dat volstaat niet. We moeten ook echt uit de economische crisis komen."" Daarvoor moeten volgens Hollande de volgende dingen gebeuren: Een deel van de Europese schulden moet gemeenschappelijk worden gemaakt; door het uitgeven van eurobondsLanden met een overschot op de begroting moeten meer geld uitgeven, om de rest uit de crisis te halenLeiders van de landen van de eurozone moeten maandelijks bij elkaar komen Vooral dat laatste is opvallend. Hollande wil dat EU-landen zonder de euro, zoals Groot-Brittannië, zich niet bemoeien met het beleid van de eurolanden. Hij pleit voor een Europa op verschillende snelheden. Met een kerngroep die vooruit loopt op de rest. Voorzitter José Barroso van de Europese Commissie heeft de lidstaten aan de vooravond van de top opgeroepen veel meer vaart te maken met de uitvoering van de afspraken over groei en werkgelegenheid. ",Buitenland,https://nos.nl/artikel/430393-hollande-crisis-bijna-voorbij.html
204681,2020-01-03 23:00:00,Ooggetuige Carré: het ging mis toen hij met het touw en het bitje bezig was,"Het ongeluk in Carré tijdens de voorstelling van het Wereldkerstcircus vond plaats tijdens de tweede voorstelling, die van 18.45 uur. De zaal was gevuld met mensen van alle leeftijden. Ooggetuige Dennis, die zijn achternaam liever niet gepubliceerd ziet, bezocht de voorstelling met zijn vrouw, zijn kinderen van tien, zeven en vier jaar oud en zijn schoonouders. De act van het uit Oezbekistan afkomstige acrobatenduo Sky Angels stond aan het eind van de voorstelling geprogrammeerd. Zonder vangnet voeren Kristina Vorobeva en Rustem Osmanov hoog boven de circusring acrobatische toeren uit, waarbij Osmanov zich in een metalen bit vastbijt en zo moet voorkomen dat hij en de vrouw meters naar beneden vallen. Dat ziet er zo uit: ""Het was een heel dynamische voorstelling"", zegt Dennis. ""Het ging mis toen de man met zijn ene arm zijn vrouw vasthield en ook met het touw en het bitje bezig was. Hij verloor zijn grip. Omdat ze ronddraaiden, kwamen ze aan de rand van de ring terecht. Zij viel op haar rug en bleef roerloos liggen. Hij bewoog nog."" Het publiek reageerde met kreten van afschuw, maar er was ook twijfel of het misschien bij de act hoorde. ""Maar dan komen er van achteren en uit de zaal mensen aangerend en dringt het tot je door dat het echt is."" Dennis liet zijn kinderen de andere kant op kijken. Het moet zo'n twee minuten geduurd hebben voordat de spreekstalmeester vertelde dat de voorstelling voortijdig was beëindigd. Hij vroeg het publiek de zaal te verlaten, zodat hulpverleners hun werk konden doen. Kort daarna arriveerden de eerste ambulances. Ook Dennis en zijn familie vertrokken. ""Tot de jongste drong het niet zo door wat er gebeurd was, maar aan de oudsten heb ik uitgelegd dat het acrobatenvak een vak met risico's is. Ze trainen wel met een vangnet, maar bij de voorstelling doen ze het zonder. Dat maakt het spannend voor het publiek."" Daarna probeerde hij de spanning weg te nemen door over de clowns te beginnen. Getuigen van geweld of ernstige ongelukken krijgen vaak slachtofferhulp aangeboden. Dennis heeft daar zelf geen behoefte aan. ""We gaan naar ze kijken, omdat ze iets bovenmenselijks durven. Het risico is onderdeel van de show. Dat hoort erbij. Als je daar niet tegen kunt, moet je er niet naartoe gaan. Maar het is wel belangrijk hoe het afloopt met het echtpaar, of ze het allebei overleven en geen blijvend letsel overhouden."" Dennis kan zich goed voorstellen dat de avondvoorstelling, die om 20.00 uur zou beginnen, is afgelast. ""Voor die andere artiesten en mensen van Carré is het ook een schok."" Hij heeft er geen moeite mee dat de voorstellingen van morgen en overmorgen doorgaan. ""Die artiesten trainen daar dag en nacht voor. Dit is hun leven."" Hij en zijn familie hebben de avond afgesloten in een restaurant. Dat stond al gepland, maar hielp ook om over de schrik heen te komen.",Buitenland,https://nos.nl/artikel/2317247-ooggetuige-carre-het-ging-mis-toen-hij-met-het-touw-en-het-bitje-bezig-was.html
161879,2017-09-27 11:14:00,Video: duizenden Oekraïners geëvacueerd na explosie in munitiedepot,"In Centraal-Oekraïne zijn zeker 24.000 mensen geëvacueerd na explosies in een munitiedepot. De autoriteiten hebben ook het luchtruim boven de getroffen regio gesloten. De munitie ontplofte nadat er brand was ontstaan in een opslagplaats. Die stond op een militaire basis in de plaats Kalynivka, zo'n 200 kilometer ten zuidwesten van de hoofdstad Kiev. Aan de horizon waren zowel 's nachts als in de ochtend enorme vuurballen en explosies te zien. Volgens de Oekraïense hulpdiensten is er slechts een gewonde gevallen. Premier Groysman zei tegen de lokale televisie dat de situatie inmiddels onder controle is. De autoriteiten gaan uit van sabotage. Het is niet de eerste massale evacuatie in Oekraïne vanwege een brand in een munitiedepot. In maart werden ook al 20.000 mensen geëvacueerd vanwege een brand en ontploffingen in een opslagplaats voor munitie. Daarbij werden de schuldigen gezocht in de hoek van pro-Russische separatisten. ",Buitenland,https://nos.nl/artikel/2195003-video-duizenden-oekrainers-geevacueerd-na-explosie-in-munitiedepot.html
97497,2015-01-23 15:05:00,Mammoet te koop op veiling,"De Nederlandse veilingsite Catawiki biedt een mammoet te koop aan. Het skelet is 2,5 meter hoog en 4 meter lang en maakt onderdeel uit van een veiling met zeventig fossielen uit de ijstijd. Het mammoetskelet is bijzonder omdat het zo compleet is: 90 procent van de botten komt van één dier. Meestal zijn skeletten samengesteld uit botten van meerdere dieren, omdat ze zelden compleet worden teruggevonden. Hier zijn alleen de staart, enkele ribben en wat botten in de benen nep. Het skelet wordt momenteel nog tentoongesteld in een museum in het Franse Tours. Het is daarom pas op 1 juli beschikbaar. De waarde ervan wordt geschat op ruim 150.000 euro. Op de veiling worden verder een schedel van een sabeltandtijger, een klauw van een prehistorische luiaard en botten en tanden van andere dieren aangeboden. De veiling duurt tot 1 februari. ",Opmerkelijk,https://nos.nl/artikel/2014953-mammoet-te-koop-op-veiling.html
121591,2016-01-15 08:39:00,Gewonde Nederlander aanslag Jakarta buiten levensgevaar,"De Nederlandse VN-medewerker die gisteren zwaargewond raakte bij de aanslagen in Jakarta, is buiten levensgevaar. Dat heeft zijn familie bekendgemaakt, zegt correspondent Michel Maas. ""Zodra hij daartoe in staat is, wordt hij overgebracht naar Singapore. Daar zijn de ziekenhuizen en specialisten veel beter dan in Indonesië."" Gisteravond liet een familielid al tegenover RTL Nieuws weten dat de operatie die de Nederlander moest ondergaan geslaagd was. Het was toen nog niet duidelijk of de man volledig buiten levensgevaar was. Volgens het familielid werd de man opgenomen met granaatscherven in zijn hoofd. De aanslag begon met een aanval op een politiepost. Twee zelfmoordterroristen reden op een motor op de post in en bliezen zichzelf op. Daarna volgde een schietpartij tussen de politie en andere terroristen. De aanvallers gingen een filiaal van de Amerikaanse koffieketen Starbucks binnen, waar opnieuw explosies waren. Ook in de naastgelegen bioscoop werd geschoten. De Starbucks ligt tegenover een gebouw van de Verenigde Naties. Maas vertelde gisteren al dat er vaak personeel van de VN in het café te vinden is. Bij de aanslagen kwamen zeven mensen om het leven, onder wie vijf terroristen. Er raakten negentien mensen gewond. De aanslag is opgeëist door Islamitische Staat. Volgens de terreurgroep waren buitenlanders en veiligheidstroepen het doelwit. Waarschijnlijk is de aanval uitgevoerd door een Indonesische terroristische groep die banden heeft met IS. De politie pakte gisteren al vier mensen op, later kwamen daar nog eens drie bij.",Buitenland,https://nos.nl/artikel/2080576-gewonde-nederlander-aanslag-jakarta-buiten-levensgevaar.html
7962,2010-08-02 07:47:00,VN zegt Pakistan extra hulp toe,VN-topman Ban Ki-moon heeft Pakistan extra hulp toegezegd. Hij trekt tien miljoen dollar extra uit voor noodhulp. Het noordwesten van Pakistan kampt met de zwaarste overstromingen in decennia. Zeker 1100 mensen zijn omgekomen als gevolg van de moessonregens. Enkele tienduizenden Pakistanen zijn nog afgesneden van de buitenwereld. Het leger is ingeschakeld om mensen uit het gebied te evacueren. Naar schatting een miljoen mensen zijn getroffen. Velen zijn dakloos geworden. Ban zei dat de VN tien miljoen dollar extra beschikbaar stelt voor noodhulp. Eerder gaf de EU dertig miljoen euro.,Buitenland,https://nos.nl/artikel/175839-vn-zegt-pakistan-extra-hulp-toe.html
171243,2018-03-09 19:24:00,Een kijkje in een jeugdgevangenis: 'Het ging al mis toen ik 13 was',"Het afgelopen jaar werd Nederland opgeschrikt door drie moorden die kort na elkaar werden gepleegd. Een opvallend kenmerk van de daders en verdachte: ze waren minderjarig. In de zaak van de misbruikte en vermoorde Romy (14) uit Hoevelaken kreeg de 14-jarige dader de maximale straf van een jaar cel en jeugd-tbs. Deze week kreeg een 14-jarige jongen uit Katlijk dezelfde straf voor het vermoorden van zijn ouders. En ook de jongen die wordt verdacht van de moord op de 14-jarige Savannah uit Bunschoten is minderjarig. De straffen leidden tot verontwaardigde reacties op sociale media. Veel mensen vroegen zich af of een jaar cel voor een dergelijk vergrijp niet te kort is. Maar waar komen deze jonge plegers van ernstige delicten eigenlijk terecht? En hoe worden zij begeleid bij hun terugkeer naar de samenleving? Het Jeugdjournaal liep een dag mee in de justitiële jeugdinrichting in Lelystad: Ryan (16) en Jay (18) - niet hun echte namen - zitten in de jeugdinrichting in Lelystad, een van de zeven in Nederland. Ze gaan er naar school, naar de kapper, krijgen kookles en leren sociale en praktische vaardigheden. Ryan zit al ruim 2 jaar vast. Hij is veroordeeld voor bedreiging, mishandeling en diefstal. ""Het begon al toen ik 13 jaar was, met het stelen van snoep."" Later ging het om grotere sommen geld. ""Als ik het niet krijg, moet ik het maar pakken, dacht ik."" Ook Jay ging al op jonge leeftijd in de fout. Hij zit nu tien maanden vast. ""Mijn eerste zaak was op 13-jarige leeftijd. Naarmate ik ouder werd, werden de vergrijpen heftiger. Ik heb soms ook geweld gebruikt."" Negen uur per dag worden ze in hun kamer opgesloten, waarvan een uur overdag. Buiten schooltijd zitten ze achter de Playstation of spelen ze tafeltennis. Soms mogen ze hun raps oefenen in een opnamestudio. In alle inrichtingen in Nederland samen verblijven momenteel zo'n 500 jongeren. De jongens en meisjes worden gescheiden, net als de groepen jongeren die kort en lang vastzitten. De gedetineerden zijn voor het overgrote deel jongens. ""Het gaat om kinderen die een ernstig delict hebben gepleegd of een minder ernstig delict, zoals een inbraak, herhaaldelijk hebben gepleegd"", zegt Marieke Claes, hoofd behandeling bij de justitiële jeugdinrichting Lelystad. ""Veel Nederlanders zien criminelen alleen als criminelen. Wij willen ze de kans geven te laten zien dat ze het ook goed kunnen doen."" In Nederland geldt voor jongeren tussen de 12 en 15 jaar een maximale celstraf van een jaar. Voor 16- en 17-jarigen is dat maximaal twee jaar. Het aantal minderjarigen dat wordt opgesloten is de afgelopen tien jaar gehalveerd. Jeugddetentie geldt voor kinderen van 12 tot 18 jaar. Door de invoering van het adolescentenstrafrecht in 2014, kan het jeugdstrafrecht echter worden toegepast op jongeren tot 23 jaar. Rechters hebben zo meer mogelijkheden om bij het straffen van jeugdigen met hun ontwikkelingsniveau rekening te houden. Een groot deel van de jongeren heeft psychische problemen en wordt naast celstraf ook jeugd-tbs opgelegd. Van de daders in moord- en doodslagzaken kreeg ruim twee derde jeugddetentie met deze PIJ-maatregel, kort voor Plaatsing in een Inrichting voor Jeugdigen. De maatregel duurt minimaal drie en maximaal zeven jaar en is bedoeld om door middel van intensieve behandeling en begeleiding recidive te voorkomen. Als de maatregel wordt opgelegd, begint de behandeling - in tegenstelling tot tbs bij volwassenen - direct. Ook in de jeugdinrichting in Lelystad zitten veel jongeren met een verhaal. ""Het zijn daders, want ze hebben dingen gedaan die echt niet door de beugel kunnen. Tegelijkertijd zijn het vaak zelf ook slachtoffers"", zegt Liza Mink, groepsleidster in de inrichting. ""De een vindt het lastig om zijn gevoelens te uiten, de ander heeft juist moeite zijn emoties onder controle te krijgen en wordt snel boos. Wij kijken wat iemand nodig heeft om straks weer naar buiten te kunnen."" De PIJ-maatregel wordt na twee jaar geëvalueerd en kan worden omgezet in tbs voor volwassenen als de rechter dat nodig acht. Dit betekent dat daders in theorie de rest van hun leven onder behandeling kunnen staan. Jay hoopt zo snel mogelijk terug te keren in de maatschappij. ""Je bent geïsoleerd van de samenleving. Je kunt niet doen waar je zin in hebt: er wórdt voor jou bepaald, 24 uur per dag."" Hij is niet van plan weer de fout in te gaan. ""Het allermeeste mis ik gewoon mijn moeder en mijn zusje. Iedere crimineel loopt een keer tegen de lamp. En dan ben je lang van huis. Het is het echt niet waard.""",Binnenland,https://nos.nl/artikel/2221458-een-kijkje-in-een-jeugdgevangenis-het-ging-al-mis-toen-ik-13-was.html
174179,2018-04-30 11:11:00,Nederland neemt meer migranten over uit Turkije en Zuid-Europa,"Nederland heeft vorig jaar meer asielzoekers overgenomen uit Turkije, Griekenland en Italië, landen die op dat gebied overbelast zijn. Nederland nam 3700 migranten over, overeenkomstig de beloftes die Nederland gedaan heeft aan de Europese Unie. De gewone asielinstroom bleef met 31.000 mensen ongeveer op hetzelfde peil als in 2016. Het merendeel kwam evenals de voorafgaande jaren uit Syrië en Eritrea. Ook kwamen meer mensen naar Nederland in het kader van de gezinshereniging. Wat betreft de opname van het aantal immigranten verricht Duitsland verreweg de grootste inspanning door 30 procent daarvan voor zijn rekening te nemen. Daarna komt Italië met 20 procent. Nederland neemt de tiende plaats in met 2,3 procent. Uit de cijfers van het ministerie van Justitie en Veiligheid blijkt dat de asielzoekerscentra in Nederland steeds leger raken. De asielzoekers verlaten die centra eerder. Van de bewoners zit twee derde er korter dan een jaar. Gemeenten doen meer om de mensen te laten doorstromen. Het aantal incidenten in de asielzoekerscentra nam met de daling van het aantal bewoners evenredig af. De gemiddelde bezetting was 40 procent lager en het aantal geregistreerde incidenten is met datzelfde percentage afgenomen. Het aantal migranten dat in bewaring werd gesteld, nam wel toe. Vanuit die situatie werden een iets hoger percentage mensen het land uit gezet. Het percentage steeg van 70 naar 73.",Binnenland,https://nos.nl/artikel/2229729-nederland-neemt-meer-migranten-over-uit-turkije-en-zuid-europa.html
180167,2018-08-23 07:18:00,Ook Britten komen nu met plannen voor een no deal-brexit,"Wat gebeurt er als de brexit-onderhandelingen klappen? Een vraag die vaker en vaker gesteld wordt nu de gesprekken tussen het Verenigd Koninkrijk en de Europese Unie muurvast zitten. De kans op een akkoordloze brexit neemt daardoor toe. De EU publiceerde al eerder een aantal plannen en scenario's in het geval van een no deal, maar de Britten bleven achter. Tot vandaag: om 12.00 uur zet brexit-minister Dominic Raab een deel van de Britse plannen uiteen. Zo'n zeventig 'technische notities' publiceert de regering in Londen de komende weken om de Britse burgers en bedrijven voor te bereiden op een no deal. De documenten bevatten informatie over allerhande sectoren waarop een akkoordloze brexit impact zal hebben. Vandaag zou er ongeveer een kwart van die documenten worden vrijgegeven. De krant The Daily Telegraph zei al een notitie in handen te hebben over het lot van de drie miljoen EU-burgers in het Verenigd Koninkrijk. De krant schreef dat zij gewoon kunnen blijven in het geval van een no deal. Ook kunnen ze gebruik blijven maken van de Britse gezondheidszorg en aanspraak blijven maken op uitkeringen en bijstand. Andere onderwerpen die op het programma staan zijn landbouw, financiële diensten en geneesmiddelen. Dat zijn sectoren die al maanden om duidelijkheid vragen. Boeren willen bijvoorbeeld weten hoe het zit met de import en export van hun goederen, en wat er gebeurt met hun - vaak buitenlands - seizoenspersoneel. Ook in de gezondheidszorg is de vrees groot. Zo zijn bijvoorbeeld ziekenhuizen nog amper voorbereid, omdat ze geen idee hebben waar ze staan. Die willen graag weten wat er landelijk gedaan wordt om medicijn- en materiaaltekorten te voorkomen, en wat zij zelf kunnen bijdragen. Het Verenigd Koninkrijk importeert het overgrote deel van zijn medicijnen: 90 procent komt uit het buitenland, waarvan 45 procent uit EU-landen. De Britten maken bijvoorbeeld bijna geen insuline, en ook veel bloedproducten en kankermedicijnen worden geïmporteerd: dat maakt het systeem kwetsbaar. Ziekenhuizen hebben vaak maar beperkte ruimte en faciliteiten om medicijnen te bewaren. Toevoer gaat volgens het just-in-time-principe: kleine hoeveelheden, die niet lang op de plank liggen. Als er bij een no deal-brexit lange rijen bij de grenzen ontstaan omdat er geen douaneafspraken meer zijn, dan wordt die constante toevoer verstoord. Dat kan voor gevaarlijke situaties zorgen. Sommige farmaceuten zijn al begonnen met het aanleggen van medicijnvoorraden. Volgens minister Raab is het treffen van voorbereidingen gewoon een kwestie van gezond verstand en verantwoordelijkheid. ""We moeten de stabiliteit waarborgen, wat de uitslag van de onderhandelingen ook wordt"", zal hij vanmiddag zeggen, blijkt uit delen van de speech die al vrijgegeven zijn. Maar het heeft ook een ander doel: dit worstcasescenario is ook gewoon onderdeel van de onderhandelingstactiek van de Britse regering. Die wil hiermee aan de EU laten zien dat het menens is. Dat de Britten zich serieus voorbereiden op een no deal. En dat ze dus bereid zijn van tafel te lopen en de onderhandelingen te laten klappen als de EU zich niet flexibeler en toegeeflijker opstelt in de onderhandelingen. Hoe groot de kans op een daadwerkelijke no deal is, dat weet niemand. De Britse regering is het er zelfs intern niet over eens. Vorige week schatte Liam Fox, minister van Internationale Handel, de akkoordloze brexit op 60 procent. Dat wijkt af van de officiële lijn die de regering aanhoudt: Downing Street zegt dat een deal met de EU nog steeds de meest waarschijnlijke uitkomst is. Dat gaat brexitminister Raab straks ook weer zeggen, dat hij er alle vertrouwen in heeft dat ze er samen uitkomen. Maar, het is duidelijk dat hoe langer de huidige impasse in de onderhandelingen duurt, hoe groter de kans wordt op een brexit zonder akkoord.",Buitenland,https://nos.nl/artikel/2247194-ook-britten-komen-nu-met-plannen-voor-een-no-deal-brexit.html
183778,2018-10-31 11:15:00,2017 een van jaren met meeste schade door natuurrampen,"De schade door natuurrampen is de afgelopen tien jaar verdubbeld. Grote rampen in de Verenigde Staten en de Cariben zorgden vorig jaar voor een schade van meer dan 295 miljard euro. Daardoor is 2017 een van de duurste jaren ooit wat natuurrampen betreft. Dat blijkt uit het World Disaster Report van het Internationale Rode Kruis. Het jaar daarvoor, in 2016, richtten natuurrampen voor ongeveer 168 miljard euro aan schade aan, berekende de Duitse herverzekeraar Munich Re toen. Dat was 60 procent meer dan 2015. De meeste rampen vonden de afgelopen tien jaar plaats in Azië. Hier zijn ook de meeste mensen getroffen. Tussen 2008 en 2017 zijn er 3751 natuurrampen geweest. De meest getroffen landen zijn China, de Verenigde Staten, de Filipijnen, India en Indonesië. De opgetelde schade door natuurrampen tussen 2008 en 2017 is bijna 1500 miljard euro. We kunnen niet spreken van een jaarlijkse stijging van de schade, zegt Maarten van Aalst, directeur van het Rode Kruis-Klimaatcentrum. ""Er is namelijk sprake van een kansfactor. Er zitten jaren tussen met uitschieters, zoals de orkanen van afgelopen jaar, en lagere jaren. Maar op langere termijn is de stijgende trend heel duidelijk."" Het Internationale Rode Kruis maakt zich vooral zorgen over de hulp bij natuurrampen. De hulporganisatie is bang dat de hulp niet alle mensen bereikt. In 2018 hebben ongeveer 134 miljoen mensen humanitaire hulp nodig, blijkt uit een schatting van de VN. Minder dan 96 miljoen mensen krijgen die hulp daadwerkelijk. ""Dit komt enerzijds omdat er simpelweg niet genoeg geld beschikbaar is. Anderzijds door bijvoorbeeld onbereikbaarheid van de locatie en/of geweld waardoor de hulpverlening mensen niet kan bereiken"", is te lezen in een persbericht van de organisatie. Het Rode Kruis roept de internationale humanitaire sector op om meer te doen voor de meest kwetsbare mensen. Ook moeten landen zich beter voorbereiden op rampen, zegt de hulporganisatie. Bijvoorbeeld door het versterken van huizen of het aanleggen van dijken. ""Juist in een veranderend klimaat, met steeds meer extremen en grilliger weer, moeten we investeren in preventieve maatregelen om kwetsbare mensen beter te beschermen tegen natuurgeweld"", zegt Van Aalst.",Binnenland,https://nos.nl/artikel/2257233-2017-een-van-jaren-met-meeste-schade-door-natuurrampen.html
180519,2018-08-30 16:10:00,Bedreiger Wilders langer in voorarrest,"De man die ervan verdacht wordt dat hij PVV-leider Geert Wilders in een video op sociale media met de dood heeft bedreigd, blijft voorlopig langer in voorarrest. Dat heeft de rechter-commissaris besloten. De 26-jarige man werd dinsdag gearresteerd op het Centraal Station van Den Haag. Bij zijn aanhouding had hij een Pakistaans paspoort bij zich. Op Facebook was een filmpje verschenen waarin Wilders met de dood werd bedreigd vanwege de cartoonwedstrijd die hij organiseert over de profeet Mohammed. ""Ik ben ongeveer 5 minuten van het parlement vandaan waar de tentoonstelling is"", zei de man in het Urdu, de taal van Pakistan. Ook werden op de pagina verzen over jihad geplaatst. Het Openbaar Ministerie verdenkt de verdachte van bedreiging met een terroristisch oogmerk, voorbereidingshandelingen van moord met een terroristisch oogmerk en opruiing. Hij blijft 14 dagen in volledige beperkingen vastzitten. Dat betekent dat hij alleen contact mag hebben met zijn advocaat. De bewuste video is inmiddels van de Facebookpagina verwijderd. Wie dat gedaan heeft, is niet duidelijk.",Binnenland,https://nos.nl/artikel/2248189-bedreiger-wilders-langer-in-voorarrest.html
229965,2021-08-26 15:58:00,Terreurvrees komt uit: dubbele aanslag bij vliegveld eist tientallen levens in Kabul,"Bij twee zelfmoordaanslagen in de buurt van het vliegveld van de Afghaanse hoofdstad Kabul zijn zeker zestig mensen omgekomen, melden diverse media. Onder de slachtoffers zijn zeker twaalf Amerikaanse militairen die het vliegveld bewaakten, bevestigde het Amerikaanse ministerie van Defensie op een persconferentie. Generaal Kenneth McKenzie zei op de persconferentie dat de daders lid waren van de terreurgroep Islamitische Staat en dat het Amerikaanse leger hard zal terugslaan. Het lijkt erop dat zeker één zelfmoordterrorist zichzelf heeft opgeblazen bij een toegangspoort naar de luchthaven. Bij die poort wordt gecontroleerd of mensen naar binnen mogen. De andere aanval zou bij een hotel net buiten het vliegveld zijn gebeurd. Het Nederlandse ambassadeteam op de luchthaven en de Nederlandse militairen daar zijn ongedeerd, zegt een woordvoerder van het ministerie van Defensie in Den Haag. Enige tijd na de explosies maakte het ministerie bekend dat het laatste Nederlandse vliegtuig veilig was vertrokken uit Kabul. Bij een ziekenhuis vertellen getuigen van de explosies wat ze zagen: De Amerikanen maakten de afgelopen dagen haast met de evacuatie van landgenoten uit Afghanistan, omdat er volgens inlichtingendiensten signalen waren dat er een aanslag ophanden zou zijn. Duizenden mensen proberen anderhalve week na de razendsnelle overname van Kabul door de Taliban het vliegveld te bereiken. De wegen rond de luchthaven zitten al dagen verstopt. De aanslagdreiging was ook de reden dat meerdere landen gisteren en vandaag besloten om direct te stoppen met evacueren. Ook Nederland kondigde dat vandaag aan. De Amerikanen hebben gezegd dat ze dinsdag helemaal weg willen zijn uit Afghanistan. Zij willen in de dagen ervoor hun militairen en materieel het land uit brengen.",Buitenland,https://nos.nl/collectie/13870/artikel/2395226-terreurvrees-komt-uit-dubbele-aanslag-bij-vliegveld-eist-tientallen-levens-in-kabul
48118,2012-11-17 03:39:00,Iran verdubbelt aantal centrifuges,"Iran staat op het punt om het aantal centrifuges dat verrijkt uranium kan produceren te verdubbelen. Op dit moment telt het ondergronds nucleaire centrum Fordo bij de stad Qom zo'n 700 werkzame centrifuges. In een uitgelekt rapport van het Internationaal Atoomagentschap (IAEA) staat dat Iran dit binnen enkele maanden kan verdubbelen naar 1400. Door het aantal centrifuges te verdubbelen zou het land sneller genoeg materiaal voor een kernwapen kunnen produceren. De toenemende capaciteit zorgt voor groeiende bezorgdheid in het Westen. Dat verdenkt Iran van het ontwikkelen van een atoomwapen. Iran zegt dat zijn nucleaire programma bedoeld is voor vreedzame doeleinden. In het IAEA-rapport staat dat de Iraanse voorraad nucleair materiaal groeit. Het Atoomagentschap zegt dat het niet mogelijk is om vast te stellen dat al het nucleair materiaal bestemd is voor vreedzame doeleinden. De nucleaire waakhond van de VN schrijft in het rapport ook dat inspecteurs zo snel mogelijk toegang moeten krijgen tot het militaire complex Parchin ten zuidoosten van de hoofdstad Teheran. Volgens de IAEA is er veel activiteit op het terrein, wat zou kunnen betekenen dat Iran zijn sporen uitwist. Het vermoeden bestaat dat Iran op het terrein testen heeft uitgevoerd voor zijn nucleaire programma. De Amerikaanse vertegenwoordiger bij het Internationaal Atoomagentschap beschuldigde Iran in september van het ""systematisch vernietigen"" van bewijsmateriaal in Parchin. Gesprekken dit jaar tussen zes wereldmachten - VS, Rusland, China, Groot-Brittannië, Frankrijk en Duitsland - en Iran over het omstreden nucleaire programma hebben vooralsnog niets opgeleverd. Israël heeft al verscheidene keren gedreigd met luchtaanvallen op Iraanse installaties om te voorkomen dat het land een atoommacht wordt. President Obama zei na zijn herverkiezing op 6 november dat hij denkt dat er nog tijd is om het conflict via diplomatieke weg op te lossen.",Buitenland,https://nos.nl/artikel/441513-iran-verdubbelt-aantal-centrifuges.html
169059,2018-01-31 19:20:00,Zeemijn gevonden bij Java-eiland Amsterdam,"Bij het Amsterdamse Java-eiland is een zeemijn uit de Tweede Wereldoorlog opgebaggerd. Het eiland was vanavond een aantal uur afgesloten voor pottenkijkers. Omwonenden konden wel gewoon bij hun huis komen. Het explosief werd vandaag naar boven gehaald bij werkzaamheden in het IJ, aan de noordkant van het eiland. Nadat foto's zijn gemaakt is de zeemijn weer teruggelegd. Het explosief ligt 270 meter van het eiland en er is geen gevaar voor omwonenden. Maritieme explosievenexperts van Defensie gaan de zeemijn onderzoeken. Het veer naar Amsterdam-Noord en bus- en tramlijnen hadden ook last van de afzetting, schrijven AT5 en de regionale omroep NH.",Regionaal nieuws,https://nos.nl/artikel/2214737-zeemijn-gevonden-bij-java-eiland-amsterdam.html
45829,2012-10-11 09:58:00,"Om spek en bonen, tot het misgaat","Door correspondent Eelco Bosch van Rosenthal 'Wie ben ik? Waarom ben ik hier?' Die woorden zijn van admiraal James Stockdale, kandidaat voor het vicepresidentschap in 1992. Stockdale was de 'running mate' van olieboer Ross Perot. Hij ging in debat met Al Gore en Dan Quayle. Natuurlijk had Stockdale de 'sympathy vote' - bijna zeventig jaar, goedlachs, en kansloos. Stockdale had zich nauwelijks voorbereid. Met Perot had hij vooraf geen beleidsstandpunten gewisseld. Dat gaat tegenwoordig anders. Joe Biden en Paul Ryan hebben zich terdege voorbereid op hun eerste en enige onderlinge debat, komende nacht in Kentucky. Bij zo'n debat hoort een 'narrative', een verhaallijn waarover de Amerikaanse media stilzwijgende afspraken lijken te hebben gemaakt. Die lijn luidt als volgt: Obama heeft zijn eerste debat verkloot, Biden moet de stand gelijk trekken en de Democraten weer moed geven. Die theorie gaat voorbij aan het feit dat debatten tussen vicepresidentskandidaten er zelden toe doen. Of kunt u zich vicepresident Lloyd Bentsen nog herinneren? Precies. Bentsen haalde het niet. En dat terwijl hij tegenover de wat klunzige Dan Quayle stond, een collega in de Senaat. Bentsen toverde een van de beroemdste oneliners uit de Amerikaanse debatgeschiedenis tevoorschijn, toen Quayle zichzelf even vergeleek met John F. Kennedy. ""Ik kende Jack Kennedy"", zei Bentsen. ""Jack Kennedy was een vriend van me. Mijnheer de senator, u bent geen Jack Kennedy."" De nummers-twee-debatten gaan vaker de geschiedenis in vanwege de oneliners dan vanwege een wezenlijke invloed op de verkiezingsuitkomst. Wordt dat donderdag inderdaad anders, zoals de Amerikaanse media willen doen geloven? Een vicepresidentskandidaat hoeft maar een ding te doen: 'zijn' kandidaat, de baas, doen glanzen door mooie dingen over hem te zeggen. En hij moet een ding niet doen: struikelen. Vanzelfsprekend hopen de Republikeinen op een verbale struikelpartij van Biden. Het zou niet de eerste keer zijn. Maar als het er echt toe doet, is Biden doorgaans gedisciplineerd. En hij kan een punt maken. Kijk naar zijn speech op de Democratische conventie. Hij hield een vlammender betoog voor Obama dan Obama zelf. Voor Paul Ryan is dit podium nieuw. Dat was het vier jaar geleden ook voor Sarah Palin. Beleidsinhoudelijk kon ze Biden niet de baas, maar ze blufte zich door de negentig minuten heen, was assertief en gold (vanwege de lage verwachtingen vooraf) misschien wel als morele winnaar van hun onderlinge debat. Voor Ryan ligt de lat hoger dan voor Palin: juist beleidsinhoudelijk wordt van hem veel verwacht. Hij is de architect van de Republikeinse begrotingsplannen, de cijfertjesman. Aangezien ook Biden graag zijn kennis etaleert, kunnen we alleen maar hopen dat het debat vannacht niet ontaardt in een orgie van PowerPoint-spierballerij. De twee kennen elkaar trouwens goed: ze onderhandelden over Obama's zorgwet en over het beteugelen van de staatsschuld. Verwacht van Biden geen denigrerend ""wat-doe-ik-hier""-lachje richting zijn tegenstander, zoals Obama dat vorige week deed. Daarvoor vindt Biden zo'n debat veel te leuk. Alleen al de gedachte dat hij de race een andere kant op kan sturen moet de ijdele Biden warm maken van binnen, heel warm. Amerikanen vinden Ryan aardiger dan Biden, en geven hem een betere kans op de overwinning: het is gepeild, dus het klopt. Nog zo'n ritueel: gedoe over de gespreksleider. Vorige week werd de gespreksleider pas na afloop afgebrand, dit keer maken sommige conservatieve media de moderator nu al verdacht. De ervaren ABC-verslaggeefster Martha Raddatz moest immers wel op de hand van de Democraten zijn, toen bekend werd dat Barack Obama te gast was geweest op haar huwelijk. ABC zag zich genoodzaakt om de onpartijdigheid van hun journalist nog eens te onderstrepen in een persverklaring: het was 1991, Obama was een Harvard-jaargenoot van Raddatz' verloofde. En, voegde ABC er haastig aan toe: het stel is inmiddels gescheiden. Gelukkig maar. ",Buitenland,https://nos.nl/artikel/428158-om-spek-en-bonen-tot-het-misgaat.html
238307,2022-04-03 13:59:00,Wereldwijd geschokte reacties op doden in Boetsja: 'Dit zijn oorlogsmisdaden',"De vondst van vele burgerdoden in de plaats Boetsja leidt wereldwijd tot geschokte reacties. Van meerdere kanten wordt opgeroepen de mogelijke oorlogsmisdaden te onderzoeken. Toen het Russische leger zich terugtrok uit het gebied ten noordwesten van Kiev werden op straat tientallen lichamen teruggevonden, soms met de handen op hun rug gebonden. De slachtoffers dragen geen uniform, maar houden een boodschappentas vast of liggen naast een fiets. De burgemeester Anatoli Fedoroek van Boetsja zei eerder dat er in totaal meer dan 300 inwoners om het leven zijn gebracht. Dat getal is nog niet door onafhankelijke bronnen bevestigd. Volgens Oekraïense autoriteiten zijn ze geëxecuteerd vlak voor de Russen vertrokken. De Oekraïense buitenlandminister Koeleba spreekt van een ""opzettelijke massaslachting"" en eist zo snel mogelijk nieuwe sancties van de G7-landen. Ook burgemeester Vitali Klitsjko van Kiev reageert geschokt en, spreekt van ""volkerenmoord"". Ook Human Rights Watch maakt melding van mogelijke oorlogsmisdaden in Boetsja, op basis van getuigenverklaringen. Zo zouden op 4 maart vijf mannen geëxecuteerd zijn op straat. Ook maakt de organisatie melding van mogelijke oorlogsmisdaden op andere plekken in het land door Russische militairen. Er wordt gesproken over executies, verkrachtingen en diefstal. ""Mensen liepen daar gewoon, en ze schoten hen zonder reden dood"", zeggen getuigen over de gruwelijkheden: Voorzitter Von der Leyen van de Europese Commissie is ""verbijsterd"" door de verhalen over de ""onuitspreekbare gruwelijkheden in gebieden waaruit Rusland zich terugtrekt"". De voorzitter van de Europese Raad Charles Michel zegt eveneens geschokt te zijn door de ""gruwelijke beelden van de wreedheden die het Russische leger in het bevrijde gebied bij Kiev hebben begaan"". Ook de Britse minister van Buitenlandse Zaken Liz Truss spreekt van ""wreedheden die zijn begaan in Boetsja en andere dorpen in Oekraïne."" Michel zegt dat de EU meehelpt met het verzamelen van bewijs voor zaken in internationale rechtbanken. Het Verenigd Koninkrijk doet dat volgens Truss ook en steunt onderzoek bij het Internationale Strafhof voor oorlogsmisdaden. Von der Leyen pleit er eveneens voor om zo snel mogelijk een onafhankelijk onderzoek te starten. ""Daders van oorlogsmisdaden moeten zo snel mogelijk ter verantwoording worden geroepen."" Premier Rutte zegt geschokt te zijn door berichten ""van afschuwelijke misdaden"" uit gebieden waar Rusland zich uit terugtrekt. Op Twitter benadrukt hij dat dit onderzocht moet worden en dat ""Nederland en onze partners niet zullen rusten tot de daders van oorlogsmisdaden verantwoordelijk zijn gehouden"". De ministers Hoekstra en Ollongren komen met soortgelijke reacties. Hoekstra benadrukt dat Nederland de onderzoeken naar oorlogsmisdaden door het Internationaal Strafhof en het Hoog Commissariaat voor de Mensenrechten ondersteunt. En volgens Ollongren kunnen ""de gruwelijke beelden niet zonder internationale reactie blijven"". VVD-Kamerlid Brekelmans vindt dat er ""zoveel mogelijk bewijs moet worden verzameld van deze oorlogsmisdaden"". Hij spreekt van het op barbaarse wijze vermoorden van onschuldige burgers. Ook D66-fractieleider Jan Paternotte heeft het over oorlogsmisdaden. ""De verschrikkelijke beelden die we te zien krijgen vallen op geen andere manier te omschrijven"", zegt Paternotte. ""Poetin en zijn leger moeten hiervoor vervolgd worden. Zo snel mogelijk."" ""Russische troepen zijn voor hun aftocht als beesten tekeergegaan"", zegt ChristenUnie-fractievoorzitter Gert-Jan Segers. Volgens hem zijn er meer en hardere sancties nodig vanwege dit ""hemeltergend onrecht"". PvdA-leider Ploumen noemt Poetin een oorlogsmisdadiger en spreekt van ""gruwelijkheden door Poetins leger die niet ongestraft kunnen blijven"". GroenLinks-fractievoorzitter Jesse Klaver heeft het over ""gruwelijke oorlogsmisdaden van Poetins hand"".",Buitenland,https://nos.nl/collectie/13888/artikel/2423725-wereldwijd-geschokte-reacties-op-doden-in-boetsja-dit-zijn-oorlogsmisdaden
48690,2012-11-26 09:20:00,'Meer tijd voor omzetten hypotheek',"De Vereniging Eigen Huis (VEH) wil dat mensen met een aflossingsvrije hypotheek meer tijd krijgen om nog snel over te stappen naar een spaarhypotheek. Na 1 januari kan dat niet meer, omdat vanaf dat moment geen aflossingsvrije en spaarhypotheken meer mogen worden afgesloten. Met deze maatregel wil het kabinet ervoor zorgen, dat mensen hun hypotheek aflossen. Bij een spaarhypotheek gebeurt dat ook, maar pas aan het eind van de looptijd. De hypotheek wordt dan in een keer afgelost. De Tweede Kamer heeft de maatregel vorige week pas goedgekeurd, maar veel mensen weten dat niet, zegt VEH. Onder hen zijn ook mensen met een aflossingsvrije hypotheek die van plan waren om over te stappen naar een spaarhypotheek. Ze behouden dan de maximale hypotheekrenteaftrek en sparen toch geld om aan het eind van de looptijd af te lossen. Mensen die er wel van op de hoogte zijn, krijgen bij banken te horen dat het nu te laat is om hun hypotheek nog om te zetten. VEH roept de Tweede Kamer op om een overgangsregeling in te voeren, waarbij mensen met een aflossingsvrije hypotheek nog tot 1 juni volgend jaar hun hypotheek kunnen omzetten in bijvoorbeeld een spaarhypotheek. ",Binnenland,https://nos.nl/artikel/444671-meer-tijd-voor-omzetten-hypotheek.html
226500,2021-05-30 04:35:00,"Drie verdachten ongeluk kabelbaan Italië vrijgelaten, een van hen onder huisarrest","De drie mannen die eerder deze week werden aangehouden vanwege het ongeluk met een kabelbaan in Noord-Italië, waarbij veertien mensen om het leven kwamen, zijn vrijgelaten uit de gevangenis. Dat melden Italiaanse media. Twee van hen, leidinggevenden van het bedrijf dat de kabelbaan exploiteert, zijn op vrije voeten gesteld. De eigenaar van het bedrijf staat onder huisarrest. Volgens de onderzoeksrechter in Verbania is er te weinig bewijs tegen de twee leidinggevenden Luigi Nerini en Enrico Perocchio, ondanks belastende verklaringen van de eigenaar van de Stresa-Alpino-Mottarone-kabelbaan Gabriele Tadini. De verklaringen van Tadini acht de rechter niet geloofwaardig. De drie werden in de nacht van dinsdag op woensdag aangehouden op verdenking van onder meer doodslag en nalatigheid. Justitie houdt hen verantwoordelijk voor de dood van de veertien slachtoffers. Ze zouden een noodrem buiten werking hebben gesteld om vertraging tegen te gaan. Vannacht werd het drietal vrijgelaten. Volgens de rechter is er geen reden om ze langer vast te houden aangezien ze niet kunnen vluchten en er geen risico is dat er met bewijs wordt geknoeid. Zondag stortte een cabine neer bij de berg Mottarone na een kabelbreuk. Daarbij kwamen veertien mensen om het leven, onder wie de ouders, broer en overgrootouders van een 5-jarige jongen uit Israël. Hij is de enige overlevende van het ongeluk. De jongen kwam donderdag weer bij bewustzijn en mag de intensive care verlaten.",Buitenland,https://nos.nl/artikel/2382839-drie-verdachten-ongeluk-kabelbaan-italie-vrijgelaten-een-van-hen-onder-huisarrest
69450,2013-10-19 16:41:00,Vliegtuigongeluk Namen: 11 doden,"Door een vliegtuigongeval bij het Belgische plaatsje Marchovelette bij Namen zijn elf mensen om het leven gekomen. Dat zegt burgemeester Nihoul van de gemeente tegen de televisiezender VRT. Het zou gaan om een toestel waarin tien parachutisten en een piloot zaten. Er zijn geen overlevenden bij de crash. Het vliegtuig stortte neer in een veld zonder bebouwing. Een van de passagiers, een jonge vrouw, vierde volgens de VRT haar verjaardag. Ze had een luchtdoop gekregen. De andere slachtoffers zijn mannen tussen de 21 en 40 jaar. Via Twitter liet premier Elio di Rupo weten mee te leven met de nabestaanden. Daarna reisde hij af naar de plaats van het ongeluk. Ook koning Filip is inmiddels aangekomen. Het vliegtuigje was opgestegen in Temploux, zo'n 20 kilometer van Marchovelette. Volgens VTM zou een vleugel van het vliegtuig zijn afgebroken, waarna de piloot de controle over het toestel verloor.",Buitenland,https://nos.nl/artikel/564367-vliegtuigongeluk-namen-11-doden.html
119183,2015-12-11 10:50:00,Belgisch noodplan voor spoorstaking,"Het Belgische kabinet is het eens over een noodplan voor de geplande spoorstakingen van volgende maand. Als de acties doorgaan, zal de regering de vakbonden een minimale dienstverlening opleggen, meldt de VRT. Het spoorpersoneel voert al maanden actie tegen een nieuw ondernemingsplan van de Belgische spoorwegen. Deze week nog verwierpen de bonden een cao-voorstel. Daarop volgde de aankondiging om volgende maand vijf dagen te staken: eerst op 6 en 7 januari en daarna op 21, 22 en 23 januari. De aankondiging leidde tot woede bij onder anderen studenten, die in januari veel examens hebben. Ook minister Galant van Mobiliteit is niet blij. ""Het recht op staken verdient respect, maar het recht om te gaan werken of voor leerlingen om hun examens af te leggen ook"", zei ze gisteren. De federale regering vindt dat de staking niet mag leiden tot een totaal platleggen van het treinverkeer. Daarom zal het kabinet desnoods eenzijdig een minimale dienstverlening opleggen, zodat er toch treinen rijden. Details over het plan zijn nog onduidelijk. Volgens de VRT wordt een wetsvoorstel van Galant vandaag in een kabinetsvergadering besproken.",Buitenland,https://nos.nl/artikel/2074439-belgisch-noodplan-voor-spoorstaking.html
163147,2017-10-19 01:37:00,Braziliaanse president overleeft eerste stemming over corruptieschandaal,"Een meerderheid in de commissie van het Braziliaanse Congres voor de grondwet, justitie en burgerschap wil dat president Temer niet wordt vervolgd voor betrokkenheid bij een grote corruptiezaak. 39 leden van de commissie stemden ervoor om de aanklachten bij het Hooggerechtshof te laten vervallen, 26 stemmen waren voor vervolging. Volgende week wordt de stemming besproken in het Congres. Daar is een tweederdemeerderheid nodig voor vervolging en omdat Temer er een stevige meerderheid heeft, wordt verwacht dat ook daar zal worden besloten de aanklachten te laten vallen. President Temer wordt beschuldigd van corruptie, witwassen en deelname aan een criminele organisatie. Hij zou steekpenningen hebben aangenomen van JBS, de grootste vleesproducent ter wereld. Het schandaal kwam aan het licht, nadat de eigenaar van JBS, Joesley Batista, in opdracht van de federale politie geluidsopnames had gemaakt van een gesprek met Temer. Op die opname was te horen dat de president instemde met het doorbetalen van zwijggeld aan de voor corruptie veroordeelde oud-voorzitter van het Huis van Afgevaardigden, Eduardo Cunha. Batista biechtte op dat hij Cunha al geruime tijd betaalde om zijn mond te houden. Hij zou zo'n anderhalf miljoen euro zwijggeld hebben betaald. Temer zou hem hebben gevraagd daarmee door te gaan. De oppositie diende een verzoek in om de president af te zetten, nadat de opnames aan het licht waren gekomen. Zelf heeft Temer altijd ontkend dat hij betrokken is bij de zaak. Hij zei in mei dat er met de geluidsopname is geknoeid en weigerde toen op te stappen.",Buitenland,https://nos.nl/artikel/2198627-braziliaanse-president-overleeft-eerste-stemming-over-corruptieschandaal.html
125070,2016-03-02 14:01:00,"Nederlandse trucks passeerden vorig jaar 7,4 miljoen keer de grens","Als binnen het Schengengebied weer grenscontroles worden ingevoerd zullen Nederlandse vervoerders daar bovengemiddeld veel last van hebben. Na Polen zijn Nederlandse vervoerders namelijk koploper in grensoverschrijdend vrachtvervoer, blijkt uit cijfers van het CBS. Nederlandse vrachtwagens zijn goed voor ruim 13 procent van al het Europees vervoer dat een grens over gaat, Poolse vrachtwagens nemen bijna 18 procent voor hun rekening. In totaal reden Nederlandse vrachtwagens vorig jaar 7,4 miljoen keer op het buitenland. Ruim 80 procent van de internationale ritten vanuit Nederland gaat naar buurlanden Duitsland en België. Daarna volgen Frankrijk en Groot-Brittannië. Nu al hebben sommige transporteurs last van vertragingen door extra grenscontroles vanwege de vluchtelingensituatie. Brancheorganisaties TLN en EVO pleiten voor maatregelen zodat vrachtwagens bij grenzen kunnen doorrijden. Ze hebben later deze maand een gesprek met de overheid hierover. ",Economie,https://nos.nl/artikel/2090192-nederlandse-trucks-passeerden-vorig-jaar-7-4-miljoen-keer-de-grens.html
228454,2021-07-15 08:26:00,"CNV vreest groot banenverlies bij inkrimpen veestapel, pleit voor fonds","Inkrimpen van de veestapel kan grote gevolgen hebben voor het aantal banen in de veehouderij en bedrijven daar omheen. Naast alle boeren werken er zo'n 30.000 mensen, blijkt uit een analyse van CNV. De vakbond pleit voor een transitiefonds als de veestapel inderdaad veel kleiner moet worden. ""Het betreft veel mensen die in dunbevolkte regio's werken waar weinig perspectief is op nieuw werk. Een verhuizing naar de Randstad is ingrijpend en bovendien vaak onbetaalbaar"", zegt CNV-voorzitter Piet Fortuin. Een derde van de werknemers waar het om gaat werkt in de veehouderij. Eventueel stoppende boeren zijn niet meegeteld. Tweederde werkt in sectoren die van de veehouderij afhankelijk zijn, zoals slachterijen en de veevoerindustrie. Ter illustratie noemt CNV de grote zuivelindustrie in Friesland, waar er nauwelijks alternatieve banen zijn. Geld uit het fonds zou volgens de bond gebruikt moeten worden om werknemers om te scholen, met extra focus op de zorg en de transportsector. De bond ziet ook mogelijkheden bij functies in het natuur- en landschapsbeheer.",Economie,https://nos.nl/artikel/2389390-cnv-vreest-groot-banenverlies-bij-inkrimpen-veestapel-pleit-voor-fonds
79512,2014-03-29 20:34:00,"""Juweliersgezin is ontredderd""","Het juweliersgezin uit Deurne is volgens burgemeester Hilko Mak ""ontredderd"" door de gebeurtenissen van gisteren. Mak benadrukte tijdens de persconferentie van vanavond dat er in de zaak ""alleen maar slachtoffers zijn"". De burgemeester noemde het overvallen echtpaar, de overledenen, de nabestaanden en de gemeenschap van Deurne. Mak is eerder vandaag naar de wijk gegaan waar de overval plaatsvond en sprak met het juweliersgezin: ""Ze zijn ontredderd en aangeslagen. Ze moeten leven met hetgeen gisteravond is gebeurd."" Mak sprak ook met een aantal omwonenden. ""De impact van het schietincident is enorm, ook zij zijn geschokt."" Hij wees erop dat Deurne een hechte gemeenschap is, ""een gemeenschap met verdriet"". Hij vroeg iedereen ""om rust en ruimte zodat wij dit met elkaar kunnen verwerken"". Het juwelierspaar is vanmiddag naar huis gegaan na verhoor. Het OM heeft de twee juridisch technisch wel als verdachten aangemerkt, maar ze worden niet als zodanig behandeld. Hoofdofficier van justitie Bart Nieuwenhuizen wees er tijdens de persconferentie op dat het erop lijkt dat er sprake is van zelfverdediging. ",Binnenland,https://nos.nl/artikel/629645-juweliersgezin-is-ontredderd.html
184219,2018-11-08 14:56:00,Limburgers spil in drugsnetwerk dat handelde via darkweb,"Een man en een vrouw uit Roermond zijn opgepakt na een groot landelijk onderzoek naar verdovende middelen, geld en bitcoins via het darkweb. Dat gebeurde dinsdag al, maar is nu pas bekendgemaakt. Agenten doorzochten gebouwen in Roermond, Enschede, Hengelo en Emmen. Het huis van het Limburgse stel (54 en 52) werd gebruikt als distributiecentrum, meldt 1Limburg. Van daaruit werden volgens de politie pakketten verdovende middelen verstuurd. Ook bleek in de woning meer dan 25.000 euro te liggen en tientallen kilo's harddrugs zoals amfetamine, cocaïne, heroïne, tienduizenden xtc-pillen en enkele kilo's hasj. De politie nam vijf auto's en dure sieraden in beslag. Een 29-jarige man uit Hengelo, een man van 27 uit Enschede en een 27-jarige man uit Emmen werden vanwege dezelfde zaak gearresteerd. De arrestaties maakten deel uit van het onderzoek naar versleutelde communicatie waarover de politie in Oost-Nederland dinsdag een persconferentie gaf. Er werd bekendgemaakt dat er een netwerk van 'cryptofoons' was ontmanteld door het kraken van een geheim chatprogramma voor criminelen. Ook het nu gearresteerde vijftal communiceerde via cryptofoons, zegt de politie. Een deel van hun communicatie is onderschept.",Regionaal nieuws,https://nos.nl/artikel/2258410-limburgers-spil-in-drugsnetwerk-dat-handelde-via-darkweb.html
46621,2012-10-24 15:56:00,Staatsschuld in Europa groeit,"De eurolanden zakken steeds dieper weg in de schulden. Eind juni bedroeg de opgetelde staatsschuld 8.517 miljard euro, tegen 8.342 miljard euro eind maart. De uitstaande schuld bedraagt nu 90 procent van wat de 17 eurolanden gezamenlijk per jaar verdienen (bruto binnenlands product). Ook de schuld van alle 27 landen van de Europese Unie groeide, van 83,5 procent naar 84,9 procent. De schuldmeter staat nu voor de hele unie op 10.840 miljard euro. De grootste schuldenaar als percentage van het BBP is Griekenland met 150,3 procent, dus 1,5 keer meer dan wat het land in een heel jaar verdient. De schuld groeide in drie maanden tijd door de recessie en de rentelasten met maar liefst ruim 13 procent. Tweede is Italië met 126,1 procent, op de voet gevolgd door Portugal met 117,5 procent. Ook Ierland en België zitten boven de 100 procent. De Europese Commissie legt de lat op maximaal 60 procent. De Nederlandse staatsschuld komt uit op 68,2 procent en bedraagt 411,2 miljard euro. De drie grootste schuldenaars in termen van euro's zijn Duitsland met 2.169 miljard euro, Italië met 1.982 miljard euro en Frankrijk met 1.832 miljard euro. De laagste staatsschuld wordt opgetekend in Estland met 7,3 procent, gevolgd door Bulgarije met 16,5 procent en Luxemburg met 20,9 procent. In slechts drie landen daalde de schuld: Litouwen, Letland en Hongarije.",Economie,https://nos.nl/artikel/432824-staatsschuld-in-europa-groeit.html
56884,2013-03-30 18:08:00,Oud-ETA-leider 'Thierry' overleden,"In Parijs is de oud-ETA-leider Javier López Peña (54) overleden. López Peña, die ook wel 'Thierry' werd genoemd, was tot zijn arrestatie in 2008 de politieke en militaire leider van de Baskische afscheidingsbeweging. Hij werd toen al 25 jaar gezocht door de Spaanse politie. Die verdacht hem van betrokkenheid bij aanslagen. De Bask werd ook gezien als het brein achter de aanslag op de luchthaven Barajas bij Madrid, eind 2006. Daarbij kwamen twee mensen om het leven. De aanslag betekende het einde van vredesonderhandelingen tussen de ETA en de Spaanse regering. In mei 2008 werd López Peña aangehouden in Bordeaux. Sindsdien zat hij vast in Frankrijk. Na zijn aanhouding ging het bergafwaarts met de ETA; al na een paar maanden werd ook de nieuwe leider gearresteerd. In 2011 kondigde de beweging het einde van de gewapende strijd af. De oud-ETA-leider werd op 11 maart overgeplaatst naar een ziekenhuis in Parijs. Hij had hartklachten. López Peña overleed aan de gevolgen van een beroerte.",Buitenland,https://nos.nl/artikel/490357-oud-eta-leider-thierry-overleden.html
117149,2015-11-13 22:05:00,"Minstens zestig doden bij aanslagen in Parijs, melden media","Bij aanslagen in Parijs zijn zeker veertig doden en tientallen gewonden gevallen. Sommige media spreken van zestig doden. De situatie is nog onduidelijk. Het stadsbestuur heeft de bevolking van Parijs opgeroepen om binnen te blijven. Franse media spreken van minstens zes schietpartijen en twee explosies in het 10e en 11e arrondissement. De verwarring is groot omdat er op verschillende plaatsen aanslagen zijn gepleegd. Ook was er sprake van een gijzeling van bezoekers van Le Bataclan, een van de beroemdste concertzalen van Parijs. Daar was een besloten optreden van de Amerikaanse rockband Angels of Death Metal. Getuigen zagen daar twee mannen met automatische wapens naar binnen gaan. Zij zouden 'Allah is groot' en 'Wij doen dit voor Syrië' hebben geroepen en het vuur op de aanwezigen hebben geopend. Volgens persbureau AP openden zij het vuur waarbij vijfendertig doden zijn gevallen. Een groot aantal bezoekers kon ontsnappen, maar de mannen zouden vele tientallen bezoekers in gijzeling hebben gehouden. NOS-verslaggever Mattijs van der Wiel is in de buurt van Le Bataclan. Even voor 00.30 uur hoorde hij explosies. Vermoedelijk deden speciale politietroepen een poging om de gijzelaars te bevrijden. Zo'n twintig minuten later meldde de Franse televisie dat de actie was beëindigd en dat twee terroristen zijn gedood. Zij hebben volgens getuigen een ""slachting"" aangericht. Bij het voetbalstadion Stade de France zijn twee explosies gehoord bij een brasserie. Die zouden door zelfmoordterroristen met handgranaten zijn gepleegd. Daarbij zijn drie doden en tien gewonden gevallen. In het stadion werd de oefenwedstrijd Frankrijk-Duitsland gespeeld. Bezoekers dachten in eerste instantie dat er vuurwerk werd afgestoken. Het publiek heeft het stadion ondertussen verlaten. President Hollande die bij de wedstrijd Frankrijk-Duitsland aanwezig was, is naar het ministerie van Binnenlandse Zaken vertrokken. Daar is een crisisteam bijeengeroepen. Het Franse kabinet is in spoedzitting bijeen geweest. Alles wijst erop dat er sprake is van goed gecoördineerde terroristische aanslagen. De noodtoestand is afgekondig. De hulp van het leger is ingeroepen om de terroristen uit te schakelen. De grenzen zijn dicht, het openbaar vervoer in Parijs ligt gedeeltelijk stil. Scholen en universiteiten blijven morgen dicht. ",Buitenland,https://nos.nl/collectie/5043/artikel/2068943-minstens-zestig-doden-bij-aanslagen-in-parijs-melden-media
76845,2014-02-16 21:12:00,Amerikaanse claimt 22 moorden,"Een 19-jarige vrouw uit Pennsylvania heeft bekend dat ze een man heeft vermoord en zegt dat ze in diverse Amerikaanse staten zeker 21 andere mensen heeft vermoord. Ze zegt dat de moorden voortkwamen uit haar lidmaatschap van een satanische sekte. Miranda Barbour zit met haar kersverse echtgenoot vast voor de moord op een man die ze hadden ontmoet via Craigslist, een website waarop iedereen advertenties kan zetten. Ze stak de man in haar auto dood, terwijl haar man vanaf de achterbank een touw om zijn nek hield. In een interview vanuit de gevangenis zegt Barbour dat het tijd is om alles te vertellen. ""Het kan me niet schelen of ze me geloven. Ik wil het gewoon kwijt."" Ze zegt dat ze de afgelopen zes jaar mensen heeft vermoord in Alaska, Texas, North Carolina en Californië. ""Ik kan precies op een plattegrond aanwijzen waar je ze kunt vinden"", zegt ze. Rechercheurs en de FBI nemen haar bewering serieus en gaan met de autoriteiten van de diverse staten onderzoek doen. De moord waarvoor ze nu vastzit, is volgens haar de eerste die ze samen met iemand anders heeft gepleegd. Haar man en zij wilden ook eens samen iemand vermoorden, zegt ze. Barbour zegt dat ze op haar 13de in Alaska lid werd van een satanische sekte. Later verhuisde het gezin naar North Carolina.",Buitenland,https://nos.nl/artikel/612136-amerikaanse-claimt-22-moorden.html
137408,2016-08-30 22:34:00,OM: stel verduisterde vier ton uit erfenis overleden tante,"Een stel uit Nieuwegein heeft volgens justitie bijna vier ton verduisterd van een overleden tante. RTV Utrecht schrijft dat de vrouw bewindvoerder was van haar demente tante, toen die nog in leven was. Na de dood van de demente vrouw bleef het stel geld opnemen van haar rekeningen. Van 2006 tot 2010 is volgens het OM op die manier bijna 400.000 euro naar het bedrijf van de man gesluisd. 'Forse salarissen' Hoewel dat bedrijf financiële problemen had, konden volgens justitie zo toch forse salarissen uitgekeerd worden aan het Nieuwegeinse stel en hun kinderen. ""Al met al hebben ze zo jarenlang op grote voet geleefd"", zegt een woordvoerder van het OM tegen RTV Utrecht. Op een gegeven moment gingen andere familieleden vragen stellen. ""Aanvankelijk is binnen de familie nog gesproken over een regeling om het geld terug te betalen."" Maar dat lukte niet en vervolgens kwam de zaak voor de rechter. Justitie eist dat het volledige bedrag wordt terugbetaald zodat het geld kan worden verdeeld over de nabestaanden van de vrouw. Daarnaast is ook een werkstraf van 175 uur geëist voor het stel.",Regionaal nieuws,https://nos.nl/artikel/2129079-om-stel-verduisterde-vier-ton-uit-erfenis-overleden-tante.html
252895,2023-05-27 18:16:12,Egypte onthult nieuw ontdekte tombes en werkplaatsen in necropolis,"Archeologen hebben een bijzondere vondst gedaan in Sakkara, vlak bij de Egyptische hoofdstad Caïro. Op een begraafplaats uit de oudheid vonden ze nog onbekende tombes en werkplaatsen voor het balsemen van overleden mensen en dieren. Het zijn de grootste ruimten met dat doel die tot nu toe zijn ontdekt in Sakkara. In de werkplaatsen zijn ook verschillende werktuigen gevonden: De vondsten werden vandaag gepresenteerd. Sakkara was een grafveld bij de vroegere hoofdstad van het oude Egypte, Memphis. Van de nieuwe ontdekkingen, gedaan in de buurt van de bekende piramide van Djoser, zijn de tombes het oudst. Een ervan, het graf van een priester, is zo'n 4400 jaar oud, de andere tombe, van een hoge functionaris, is duizend jaar jonger. Vooral de oudste tombe maakt indruk op de archeologen. ""Dit is een van de mooiste graftombes"", zegt Mostafa Waziri van de Egyptische hoge raad voor antiquiteiten. ""We vonden er allerlei taferelen op de muren over het dagelijks leven, de oogst, maar ook een man die fluit speelt en nog meer. Het was een heel belangrijke tombe."" De werkplaatsen zijn minder oud; die dateren van de periode tussen 380 en 30 voor Christus. Maar ze zijn wel bijzonder, benadrukt Waziri, omdat ze nog goed laten zien hoe het balsemen in zijn werk ging. Er zijn onder meer stenen bedden aangetroffen waarop de lichamen werden geprepareerd. De archeologen vonden ook een klein gat waar het water werd geloosd na het wassen van de lichamen. Verder lagen er gereedschappen die de oude Egyptenaren gebruikten voor het mummificeren en canopische vazen waarin organen werden bewaard. De afgelopen jaren zijn er in de oude necropolis van Sakkara en op andere plaatsen in Egypte vele tombes en sarcofagen ontdekt. De Egyptische regering promoot het archeologische onderzoek en deelt nieuwe vondsten uitgebreid met de media. Daarmee willen de autoriteiten het toerisme naar het land stimuleren, dat inzakte na de Egyptische revolutie in 2011 en opnieuw tijdens de coronacrisis.",Buitenland,https://nos.nl//artikel/2476691-egypte-onthult-nieuw-ontdekte-tombes-en-werkplaatsen-in-necropolis
62286,2013-06-23 10:01:00,Snowden vertrokken uit Hongkong,"Klokkenluider Edward Snowden heeft Hongkong verlaten. De Amerikaan is op weg van Hongkong naar Moskou. Dat meldt de Chinese krant South China Morning Post (SCMP). Een regeringswoordvoerder van Hongkong zegt dat Snowden vrijwillig is vertrokken. Moskou is volgens de krant niet Snowdens eindbestemming. Waarschijnlijk reist hij door naar IJsland of Ecuador, schrijft SCMP. Vanmorgen stapte Snowden op een normale, commerciële vlucht. Halverwege de middag (Nederlandse tijd) moet Snowden in Moskou aankomen. Een woordvoerder van de Russische president Poetin zegt dat niet bekend is waar Snowden is en wat zijn plannen zijn. Gisteren werd bekend dat de VS Hongkong om de uitlevering van Snowden heeft gevraagd. De autoriteiten in Hongkong lieten vanochtend weten dat dat verzoek niet aan de juridische voorschriften voldoet. Oud-CIA-medewerker Snowden openbaarde deze maand dat de Amerikaanse geheime diensten online privégegevens verzamelen via het geheime programma PRISM. Hij vertrok vorige maand vanuit de VS naar Hongkong, waar hij tot vandaag verbleef. Snowden zei vorige week dat hij in de stad zou blijven tot hem gevraagd wordt te vertrekken.",Buitenland,https://nos.nl/artikel/521459-snowden-vertrokken-uit-hongkong.html
105456,2015-05-20 13:16:00,Stranden Californië besmeurd met olie,"Voor de kust van de stad Santa Barbara, in de Amerikaanse staat Californië, is zo'n 80.000 liter ruwe olie in zee gelekt. Het lek ontstond door een breuk in de pijpleiding van oliemaatschappij Plains All-American Pipeline. Een deel van de olie zou in de Stille Oceaan terecht zijn gekomen, waardoor er voor de kustlijn een olievlek van zo'n zes kilometer te zien is. Golven die aanspoelen zitten vol met olie, waardoor sommige stranden nu zijn bedekt met een dikke zwarte laag. Volgens de Amerikaanse kustwacht was het lek binnen drie uur gedicht. De oliemaatschappij heeft teams ingezet om de olie zo snel mogelijk op te ruimen. ",Buitenland,https://nos.nl/artikel/2036710-stranden-californie-besmeurd-met-olie.html
123681,2016-02-11 19:49:00,Hoongelach in Londen voor Google's belastingmoraal,"""U leeft echt in een andere wereld"", beet Meg Hillier, Labour-parlementslid de topmannen van Google toe. Een Britse parlementscommissie voelde tijdens een speciale hoorzitting de vice-president en de Europa-directeur van het gigantische internetconcern stevig aan de tand. Google heeft onlangs namelijk een belastingdeal met de Britse belastingdienst gesloten en die leidt tot veel ophef. In de deal, die in eerste instantie door de Britse minister van Financiën Osborne als ""overwinning"" aan de buitenwereld werd verkocht, moest Google voor de laatste tien jaar 130 miljoen pond (ca. 170 miljoen euro) aan achterstallig belastinggeld overmaken. Maar in de praktijk bleek dat neer te komen op een belastingtarief van 3 procent over Google's activiteiten in het Verenigd Koninkrijk. Dat viel bij veel Britten verkeerd. Snapt u de boosheid van de Britse belastingbetaler?"", vroeg Hillier daarom fel aan Mat Brittin, de Europa-directeur van Google. ""Ik snap de boosheid, maar we hebben echt volgens de regels gehandeld"", antwoordde Brittin. ""Wat verdient u zelf overigens?"", vroeg Hillier vervolgens. Maar daarop antwoordde Brittin vaaglijk dat hij dat niet precies wist. Het kwam hem op hoongelach te staan. Omdat het Google-kantoor in Londen, waar 2329 mensen werken, op papier als dependance fungeert voor het Europese hoofdkantoor van Google in Dublin, hoeft het bedrijf daar niet het volle pond aan belastingen te betalen. Daarnaast vindt het overgrote deel van Google’s economische activiteit nog altijd plaats in de Verenigde Staten, waar dan ook het meeste belasting moet worden voldaan. ""Over onze totale wereldwijde omzet betalen we 19 procent belasting"", zei Tom Hutchinson, de vice-president van Google. ""Dat vinden wij een eerlijk percentage."" Google maakt in Ierland, maar ook in Nederland en Bermuda, gebruik van handige trucs om belasting te ontwijken. ""Dat is iets wat heel veel multinationals doen"", voegde Hutchinson toe. Alleen vonden veel Britse parlementsleden dat geen excuus. ""Als alle jongetjes op het schoolplein iets doen, betekent dat toch niet dat jullie dat ook moeten doen? Met dit gedrag ondergraven jullie de maatschappij. Doe eens aan wat soul searching"", zei Richard Bacon, conservatief parlementslid. Daarnaast merkte de parlementscommissie op dat de nieuwe CEO van Google, Sundar Pichai, onlangs een aandelenpakket ter waarde van 180 miljoen euro kreeg overgemaakt, bovenop zijn jaarlijkse salaris. Daarmee is hij nu de best betaalde topman ter wereld. Dat bedrag alleen al is hoger dan wat Google nu over de afgelopen tien jaar aan de Britse belastingdienst heeft overgemaakt. ""De Britse belastingbetaler vindt dit verbijsterend"", zei Labour-lid Hillier.",Buitenland,https://nos.nl/artikel/2086323-hoongelach-in-londen-voor-google-s-belastingmoraal.html
36960,2012-05-04 15:15:00,Tweede overvaller juwelier bekent,De tweede verdachte van de roofoverval op de juwelier in Den Haag heeft zijn betrokkenheid bekend. Dat meldt het Openbaar Ministerie in Den Haag. De 19-jarige Ziya Borukcu werd vandaag voorgeleid voor de rechter-commissaris. Die heeft besloten dat de man langer in voorarrest blijft. De andere verdachte bekende gisteren op de Georgische tv dat hij op de juwelier heeft geschoten. Het is nog niet bekend wanneer hij wordt uitgeleverd aan Nederland. Bij de overval kwam de juwelier om het leven. Hij werd neergeschoten tijdens de overval op zijn winkel. Zijn uitvaart was vandaag.,Binnenland,https://nos.nl/artikel/369650-tweede-overvaller-juwelier-bekent.html
244779,2022-10-13 13:00:40,"Alle provincies melden nieuwbouwplannen, Zuid-Holland koploper","In de provincie Zuid-Holland worden de komende acht jaar de meeste nieuwe woningen gebouwd (235.460), in Drenthe de minste (13.631). Minister De Jonge voor Volkshuisvesting en Ruimtelijke Ordening heeft de uitkomsten van de eerste afspraken met de provincies over de bouw van 900.000 nieuwe woningen vanmiddag bekendgemaakt. Daaruit wordt duidelijk hoeveel nieuwe woningen elke provincie tot en met 2030 gaat realiseren. Het gaat nu alleen om de aantallen, over een paar maanden wordt ook bekend op welke plekken in de provincie die woningen worden gebouwd. De Jonge ziet de afspraken met de provincies als een grote stap. Het kabinet wil vanwege de woningnood namelijk meer greep op de woningmarkt. De afgelopen jaren was de woningmarkt vooral in handen van de vrije markt, waardoor er relatief veel dure woonruimte werd gerealiseerd en er minder betaalbare huizen en appartementen zijn opgeleverd. Ook verzanden bouwprojecten nu nog vaak in complexe en langdurige discussies tussen provincies en gemeenten over de vraag welke woningen op welke locaties gebouwd moeten worden. En tekenen omwonenden geregeld protest aan bij de Raad van State omdat ze een nieuwbouwwijk in hun omgeving niet zien zitten. Het kabinet wil dus meer zeggenschap over de woningmarkt en daarom meer concrete afspraken maken met de betrokken partijen. De Jonge heeft zijn zinnen gezet op de bouw van 900.000 nieuwe woningen tot en met 2030. ""Dit vraagt een gezamenlijke inzet - schouder aan schouder - van overheden, corporaties en marktpartijen"", schrijft hij. Ook is vastgelegd dat twee op de drie nieuwe huizen ""betaalbaar"" zijn. Bij koopwoningen gaat het dan om prijzen tot 355.000 euro. Bij sociale huurwoningen wordt een huur tot ongeveer 760 euro als betaalbaar gezien. Huurwoningen in de vrije sector gelden als betaalbaar als de huurder maximaal 1.000 euro per maand moet betalen. Kijk hier hoeveel nieuwe woningen de provincies willen bouwen De cijfers van de provincies roepen nog veel vragen op. Is er sprake van zogenoemde ""harde"" of ""zachte"" bouwcapaciteit? Harde bouwafspraken zijn al door de gemeenteraad goedgekeurd en de bouwgrond is geprepareerd. Bij zachte bouwcapaciteit is dat niet zo, en kunnen er nog allerlei obstakels in de weg zitten. Volgens De Jonge stellen de afspraken wel degelijk wat voor. ""Het is meer dan een intentie, omdat de provincies hun handtekening eronder hebben gezet en er ook gekeken is of de voorgestelde bouwplannen realistisch zijn."" Tegenwind Verder lopen projectontwikkelaars aan tegen hoge bouwkosten door de inflatie en de schaarste aan personeel in de bouwsector. Door de stikstofproblemen is er ook nog een risico dat nieuwbouw verboden wordt op sommige natuurgevoelige plekken. De Jonge spreekt over tegenwind, die er bij de presentatie van het kabinet in januari nog niet was. ""De materie is weerbarstiger en daarom moeten we harder trappen en niet afstappen"", zegt De Jonge refererend aan zijn favoriete vrijetijdsbesteding wielrennen. In december dit jaar wil De Jonge de afspraken van vandaag hebben vastgelegd in zogeheten regionale woondeals, waarin ook de exacte bouwlocaties in iedere provincie zijn vastgelegd, en welk deel daarvan betaalbare woningbouw betreft. Voor de snelle bouw van de 900.000 nieuwe woningen heeft het kabinet 11 miljard euro extra uitgetrokken. Eerder maakten we deze video over de bouwplannen: Aedes, de koepel van woningcorporaties is positief over de aanpak van De Jonge, maar noemt de uitwerking in concrete bouwlocaties de ""lakmoesproef"". Aedes-voorzitter Van Rijn maakt zich wel zorgen over de bouw van sociale huurwoningen op afzienbare termijn. Al opgestarte woningprojecten worden tot nu toe nauwelijks aangepast om er ook betaalbare woningen van te maken, constateert Van Rijn.",Politiek,https://nos.nl//artikel/2448211-alle-provincies-melden-nieuwbouwplannen-zuid-holland-koploper
32025,2012-02-14 03:55:00,Stammenstrijd in Libië,"Bij felle gevechten tussen twee stammen in Libië zijn zeker zeventien mensen om het leven gekomen. Dat is uit verscheidene bronnen vernomen. Leden van de stammen van de Zwai en de Tobu raakten slaags met elkaar in en rond de stad Kufra, in het zuidoosten van Libië. De partijen bestookten elkaar met granaatwerpers en luchtdoelgeschut. Een lid van de Tobu-stam klaagde dat de leefomstandigheden van zijn volk nog slechter zijn dan onder dictator Kadhafi. Hij beschuldigde de nieuwe Libische regering ervan dat zij de Zwai steunt om de Tobu-stam uit te roeien. De centrale regering van Libië, de Nationale Overgangsraad, heeft na de val van Kadhafi moeite om plaatselijke strijdgroepen onder z'n gezag te brengen. Op veel plekken hebben de strijdgroepen die tegen het oude regime vochten de macht overgenomen.",Buitenland,https://nos.nl/artikel/340704-stammenstrijd-in-libie.html
193921,2019-05-22 03:28:00,Washington eerste staat die composteren lichaam toestaat,"Washington is de eerste Amerikaanse staat waar mensen ervoor kunnen kiezen na hun dood gecomposteerd te worden. Een bedrijf dat zich sterk heeft gemaakt voor de wet zegt dat een lichaam in een speciale container met onder meer houtsnippers, planten en stro in dertig dagen is verworden tot compost. Het composteren wordt als een milieuvriendelijk alternatief gezien voor begraven en cremeren. Nabestaanden krijgen na afloop de aarde, die ze kunnen gebruiken in hun tuin. Volgens de eigenaar van het bedrijf dat de containers ontwikkelde, Katrina Spade, is er door de techniek minder uitstoot en kan schaars land er een andere bestemming door krijgen. Spade kwam op het idee toen ze architectuur studeerde en onderzoek deed naar de uitvaartindustrie. De techniek leende ze van boeren, die die al gebruiken bij vee. Vorig jaar werd er met zes lichamen succesvol getest bij de Washington State University. De zes hadden zich vrijwillig bij Spade aangemeld als donor. In Zweden is het al legaal om je lichaam na je dood te laten composteren, schrijft de BBC.",Buitenland,https://nos.nl/artikel/2285766-washington-eerste-staat-die-composteren-lichaam-toestaat.html
15596,2011-02-20 12:13:00,Gezag koning Marokko onbetwist,"De onrust die begon in Tunesië breidt zich als een olievlek uit over de Arabische wereld. Vandaag is Marokko aan de beurt. Via Facebook en met promotiefilmpjes riepen Marokkaanse jongeren op tot een massaprotest. Maar zullen de protesten in Marokko net zo aanslaan als in de rest van de Arabische wereld? Marokko is een constitutionele monarchie met een gekozen parlement. Koning Mohammed VI volgde in 1999 zijn vader Hassan II op. Voor Arabische begrippen is Mohammed een vooruitstrevend vorst. Met zijn troonsbestijging begon een tijd van economische en sociale hervormingen. Hij maakte armoedebestrijding tot een speerpunt en zette zich in voor vrouwenrechten. Mohammed riep zelfs een commissie in het leven om mensenrechtenschendingen onder zijn vaders regering te onderzoeken, maar de eerste euforie verdween snel. Marokko heeft sinds 2005 verschillende vrije verkiezingen gehad. Hoeveel dat betekent, is de vraag. Als het erop aankomt, is de wil van de koning wet. Hij is hoofd van het leger, kan het parlement ontbinden, per decreet regeren en benoemt persoonlijk de premier. Er is een meerpartijenstelsel en een gekozen parlement, maar de macht ligt bij de koning. Sinds zijn aantreden zegt Mohammed dat hij werkt aan democratisering van Marokko, maar intussen concentreert de macht zich steeds meer in de handen van een politieke elite die rond de troon. Hervorming van de economie heeft voor groei gezorgd, maar volgens non-gouvernementele organisaties is er voor de onderste laag van de bevolking weinig veranderd. Net als de andere landen in de regio kampt Marokko met jeugdwerkloosheid en een gebrek aan toekomstperspectief, vooral onder hoogopgeleide jongeren. Zo'n tien procent van de bevolking is werkloos, maar onder jongeren ligt dat getal hoger. Ondanks de economische groei van de afgelopen jaren is het werkloosheidscijfer niet omlaag gegaan. Volgens mensenrechtenorganisaties is Marokko een gedeeltelijk vrij land, waar de mensenrechtensituatie is verbeterd en het internet niet wordt gefilterd. Zolang het tenminste niet gaat over onderwerpen waar de regering geen kritische geluiden over wil horen, zoals het koningshuis. Toch is de koning onder de bevolking enorm populair. Al is de situatie in Marokko misschien niet onhoudbaar zoals in de omringende landen, er blijft genoeg over. Wat betreft leefomstandigheden is er nog veel te winnen. Veel mensen kunnen niet lezen en schrijven. Er is sociale ongelijkheid en ook lijden burgers onder corruptie en een gebrek aan een onpartijdig rechtssysteem. Rond de vijftien procent van de bevolking leeft op of onder de armoedegrens. Stijgende voedselprijzen verergeren dat probleem. Wel heeft de regering met het oog op de onrust beloofd het budget voor subsidies op belangrijke producten als suiker, bakolie en meel te verdubbelen. Jongeren willen nu in navolging van Tunesië en Egypte een beter toekomstperspectief en meer vrijheid. De regering heeft dinsdag in een verklaring laten weten dat Marokkanen het recht hebben om op een vreedzame manier hun mening te uiten en dat ze zich geen zorgen maakt over de komende protesten. Of de regering zo tolerant is als ze zegt, zal vandaag blijken.",Buitenland,https://nos.nl/artikel/220280-gezag-koning-marokko-onbetwist.html
28192,2011-12-04 14:08:00,ANWB: drukke avondspits op maandag,"De avondspits van maandag wordt volgens de ANWB drukker dan normaal. De organisatie denkt dat mensen eerder naar huis zullen gaan in verband met sinterklaasavond en dat de avondspits daardoor al rond 15.00 uur begint. Omdat er ook nog slecht weer wordt verwacht, is de kans groot dat het lang druk blijft op de wegen. De ANWB denkt dat de avondspits rond 17.00 uur het hoogtepunt bereikt. Dat is een uur eerder dan normaal.",Binnenland,https://nos.nl/artikel/319182-anwb-drukke-avondspits-op-maandag.html
50480,2012-12-21 10:33:00,Fors minder kerkgangers,"Het aantal Nederlanders dat een religieuze dienst bezoekt, is de afgelopen jaren fors afgenomen. In 2010 en 2011 ging een op de zes mensen minstens één keer in de maand naar een kerk of moskee, meldt het CBS. Tussen 1997 en 1999 was dat een op de vier. Vooral onder ouderen waren er minder kerkgangers. Onder mensen tussen de 18 en 35 was er nauwelijks een afname, maar die leeftijdsgroep ging volgens het CBS toch al relatief weinig. Gereformeerden zijn de trouwste bezoekers van een gebedshuis: 64 procent van hen bezoekt minstens eens per maand een kerk. Onder katholieken is dat percentage 19. Van de moslims gaat 38 procent wel eens naar een moskee. Iets meer dan de helft van de volwassen Nederlanders rekent zich tot een religieuze groepering. Katholieken vormen met 28 procent de grootste groep.",Binnenland,https://nos.nl/artikel/454200-fors-minder-kerkgangers.html
252495,2023-05-16 19:25:25,Verdachte fatale steekpartij Vlissingen lacht in video vanuit cel om strafeis,"Op sociale media gaat een filmpje rond van een 17-jarige verdachte van een fatale steekpartij in Vlissingen, meldt Omroep Zeeland. In de video doet de verdachte lacherig over de 'lage straf' die het Openbaar Ministerie gisteren tegen hem heeft geëist. Het OM noemt het filmpje respectloos en stelt een onderzoek in naar het incident. De 17-jarige jongen wordt ervan verdacht vorig jaar september de 20-jarige Rainée Laveist te hebben doodgestoken. Het incident gebeurde tijdens een studentenfestival in de stad. Uit onderzoek is gebleken dat er op het festivalterrein een ruzie was tussen twee groepen, waarbij over en weer werd geduwd en getrokken. ""In het tumult is Rainée uiteindelijk dodelijk geraakt met een mes"", aldus justitie. Het OM eiste gisteren anderhalf jaar cel en jeugd-tbs tegen de verdachte. Het OM stelt dat weliswaar sprake was van een agressieve sfeer, maar dat gelet op alle omstandigheden geen beroep kan worden gedaan op noodweer. Justitie hield bij het bepalen van de straf rekening met de jonge leeftijd van de verdachte, maar ook met zijn persoonlijke omstandigheden. Volgens deskundigen was de verdachte tijdens het plegen van de feiten verminderd toerekeningsvatbaar. Omroep Zeeland schrijft bovendien dat uit een eerder vonnis blijkt dat hij licht verstandelijk beperkt is. In de video is te zien hoe de verdachte praat met degene die de video opneemt. In het filmpje vertelt de verdachte lachend dat justitie 'maar' anderhalf jaar cel en jeugd-tbs (PIJ) tegen hem heeft geëist. Volgens de regionale omroep is de video vermoedelijk gemaakt in de jeugdgevangenis in Breda, waar de verdachte vastzit. Het bezitten van een telefoon is daar verboden. Omdat de strafeis gisteren bekend werd gemaakt, is de video waarschijnlijk na de zitting opgenomen. Het OM laat weten kennis te hebben genomen van de video. ""Wij vinden het respectloos en zeker voor de nabestaanden van Rainée moet het pijnlijk zijn om te zien"", zegt een woordvoerder. ""We willen weten hoe dit filmpje tot stand is gekomen, daarna zullen we bepalen of er verdere stappen volgen."" De Dienst Justitiële Inrichtingen, die over de jeugdgevangenissen gaat, laat weten dat er vanochtend een zoekactie is uitgevoerd in de jeugdinrichting Den Hey-Acker in Breda. ""Daarbij is in een kamer van een jongere een telefoon gevonden"", zegt een woordvoerder. ""De inrichting doet onderzoek naar de herkomst van de telefoon."" Of de telefoon in de cel van de verdachte is gevonden, is niet duidelijk. ""Over individuele jongeren en sancties doen wij nooit uitspraken"", aldus de woordvoerder. De advocaat van de verdachte laat aan Omroep Zeeland weten niet te willen reageren.",Omroep Zeeland,https://nos.nl//artikel/2475391-verdachte-fatale-steekpartij-vlissingen-lacht-in-video-vanuit-cel-om-strafeis
107630,2015-06-20 15:13:00,Extern mediabedrijf leverde verkeerde PVV-filmpje,"De fout voor het uitzenden van het verkeerde PVV-filmpje in de Zendtijd voor Politieke Partijen ligt bij een externe partner van de NPO. Een directeur van technisch mediabedrijf Infostrada zegt dat de PVV de juiste versie had aangeleverd. ""Maar door een menselijke fout is het verkeerde filmpje klaargezet. Dat spijt ons."" De PVV had aangekondigd om vanmiddag een filmpje met Mohammed-cartoons te laten zien. Maar in plaats daarvan werd een oud PVV-filmpje getoond. PVV-leider Wilders reageerde furieus. Hij gaf eerst de NOS de schuld, maar die gaat niet over de Zendtijd voor Politieke Partijen. Na een gesprek met NPO-baas Hagoort zei hij dat er sprake was van een misverstand. Infostrada is het externe facilitair bedrijf dat het juiste filmpje aan de NPO had moeten doorgeven. Het filmpje wordt nu woensdag om 17.55 uur in de Zendtijd voor Politieke Partijen op NPO1 uitgezonden. Het Commissariaat voor de Media wijst zendtijd toe aan Nederlandse politieke partijen. Elke partij in de Tweede Kamer kan zendtijd aanvragen en er is vooraf geen toezicht op de inhoud van de reclamespotjes. Pas achteraf kan een rechter een oordeel vellen, mocht iemand er bezwaar tegen maken. ",Politiek,https://nos.nl/artikel/2042499-extern-mediabedrijf-leverde-verkeerde-pvv-filmpje.html
176583,2018-06-13 13:29:00,"Milieugroepen: Nederland fraudeerde met pulsvissubsidies, moet terugbetalen","Nederland heeft gefraudeerd met Europese subsidies voor pulsvissen. Dat zeggen meer dan twintig Europese milieuorganisaties. Ze leggen een klacht neer bij het Europese anti-fraudebureau Olaf. Dat moet beslissen of Nederland moet terugbetalen of niet. Het gaat waarschijnlijk om miljoenen euro's. Nederland kreeg vanaf 2010 tientallen pulsvisvergunningen, bedoeld voor wetenschappelijk onderzoek. Uit onderzoek van de NOS bleek eerder al dat die vergunningen nauwelijks zijn gebruikt om daadwerkelijk onderzoek te doen. Vissers gebruikten ze om commercieel te vissen. Volgens de milieuorganisaties heeft Nederland daarmee bewust de zaak misleid en dat is fraude. Daarnaast hebben vissers dankzij de Europese subsidies veel geld kunnen verdienen aan het pulsvissen, zeggen milieuorganisaties. Ook dat druist volgens hen in tegen Europese regels. Die schrijven voor dat de winsten die vissers maken dankzij subsidies, moeten worden terugbetaald. Een woordvoerder van het Nederlandse ministerie van Visserij zegt dat Nederland een eventuele zaak met vertrouwen tegemoet ziet. Nederland is ervan overtuigd dat er niets verkeerd is gegaan bij het verstrekken van de wetenschapssubsidies. Het is volgens de woordvoerder ""onzin"" dat gemaakte winsten terug moeten worden betaald aan de subsidie-verstrekker. Pulsvissen is omstreden omdat vissen met behulp van elektriciteit worden gevangen. De methode is zeer effectief, maar volgens tegenstanders ook dieronvriendelijk. Jonge vissen zouden massaal sterven als ze in aanraking komen met de elektriciteit, zeggen kleine vissers, al is daar wetenschappelijk geen bewijs voor. De klacht wordt ingediend onder aanvoering van de Franse milieuorganisatie Bloom. Deze is de drijvende kracht achter de anti-pulsvislobby. Eerder dit jaar werd het Europees Parlement ervan overtuigd dat er een pulsvisverbod moet komen, tot woede en frustratie van de Nederlandse vissers. Opvallend genoeg is de klacht ook ondertekend door de kleine Nederlandse vissersorganisaties C-Life en IJmuiden Vissers. Andries Visser van IJmuiden Vissers zegt dat ook kleine Nederlandse vissers failliet gaan door de grote pulsvisschepen. ""Als een pulsvisschip is langs gevaren is er voor ons niets meer te vangen. Ze laten de zee achter als een kerkhof."" Dat soort visserij had volgens hem nooit gesubsidieerd mogen worden. Olaf kan nog niet bevestigen of de klacht daadwerkelijk is binnen gekomen. Als deze komt, zal binnen een paar maanden bekend worden of er een onderzoek wordt gestart. Als uit dat onderzoek komt dat Nederland inderdaad heeft gefraudeerd, dan zal Olaf de Europese Commissie adviseren om het subsidiegeld terug te vorderen. Dat soort adviezen worden door de Commissie vaak overgenomen.",Binnenland,https://nos.nl/artikel/2236292-milieugroepen-nederland-fraudeerde-met-pulsvissubsidies-moet-terugbetalen.html
3959,2010-04-17 03:11:00,Christusbeeld in Rio beklad,"Het beroemde 40 meter hoge Christusbeeld in Rio de Janeiro is beklad. Met spuitbussen schreven vandalen op het hoofd, de armen en de borst van het Christus-beeld onder meer de tekst ""Als de kat van huis is, dansen de muizen op tafel"". De daders maakten gebruik van de steigers die waren neergezet. De toegang tot het beeld werd deze week afgesloten omdat de omgeving de afgelopen dagen werd getroffen door honderden aardverschuivingen. De burgemeester van Rio de Janeiro noemt de bekladding een misdaad tegen de natie en hij belooft dat de vandalen worden gepakt.",Buitenland,https://nos.nl/artikel/151237-christusbeeld-in-rio-beklad.html
91839,2014-10-20 12:42:00,Geen ebola meer in Nigeria," Nigeria is vrij van ebola. Dat zegt de Wereldgezondheidsorganisatie WHO na een periode van 42 dagen waarbij geen nieuwe gevallen van het virus zijn geconstateerd. 	De WHO spreekt van ""een spectaculair succesverhaal"". Afgelopen vrijdag meldde de organisatie al dat Senegal ebola-vrij is. 	De ziekte bereikte in juli Nigeria, via een Liberiaanse diplomaat. Sindsdien zijn er twintig mensen ziek geworden in het land, acht van hen overleefden het niet. 	In West-Afrika zijn meer dan 4500 mensen omgekomen door ebola, vooral in Liberia, Guinee en Sierra Leone. ",Buitenland,https://nos.nl/artikel/2000058-geen-ebola-meer-in-nigeria.html
85516,2014-07-05 17:30:00,Belgische prins trouwt in Rome,"De Belgische prins Amedeo is vandaag getrouwd in Rome. Het huwelijk van de oudste kleinzoon van koning Albert en Elisabetta 'Lili' Rosboch von Wolkenstein werd voltrokken in een van de oudste kerken in Rome; de Basilica di Santa Maria in de wijk Trastevere. Dat de Belgische Amedeo in Rome trouwde, komt door zijn bruid, die in Rome werd geboren en er opgroeide. Amedeo's grootvader koning Albert is opgetogen over de huwelijkslocatie. Zelf was hij ook graag in Rome getrouwd met zijn Italiaanse bruid Paola Ruffo di Calabria, maar daar stak de Belgische regering destijds een stokje voor. Een leuke bijkomstigheid is dat het huwelijk van Amedeo en Lili plaatsvindt in dezelfde week dat Albert en Paola 55 jaar getrouwd zijn. De Oranjes zijn niet bij het huwelijk uitgenodigd. De huwelijksgasten zijn vooral familie en vrienden en Amedeo (28) heeft geen leeftijdsgenoten in het Nederlandse koningshuis. Het Britse koningshuis is wel aanwezig, met prinses Beatrice van York, de oudste dochter van prins Andrew en Sarah Ferguson. Zij is al langer bevriend met Amedeo en woonde ook andere feestjes in Brussel bij. Het Luxemburgse koningshuis is ruim vertegenwoordigd. De Belgische en Luxemburgse vorstenhuizen zijn familie van elkaar. Groothertog Henri en koning Filip zijn neven van elkaar.",Koningshuis,https://nos.nl/artikel/670966-belgische-prins-trouwt-in-rome.html
131369,2016-05-29 06:52:00,Extra kamer ISS alsnog uitgevouwen,"NASA heeft een nieuwe kamer aan ruimtestation ISS toegevoegd. Het is een uitvouwbare kamer, een unicum in de ruimte. De eerste poging om de module uit te klappen, afgelopen donderdag, mislukte. De tweede poging vannacht ging wel goed. De kamer, BEAM genaamd, is een soort tent van 4 bij 3,5 meter. De astronauten in het ISS moeten nog een week wachten voor ze naar binnen kunnen. NASA wil eerst zeker weten dat de module luchtdicht is. De komende twee jaar wordt de kamer getest, om te kijken of dergelijke constructies in de toekomst vaker gebruikt kunnen worden. De astronauten gaan onder meer de weerstand van en de temperatuur en straling in de kamer in de gaten houden. In de toekomst kunnen dergelijke kamers gebruikt worden tijdens lange reizen, bijvoorbeeld naar Mars. De uitvouwbare modules zijn veel kleiner en lichter dan traditionele kamers die in de ruimtevaart worden gebruikt en kunnen daardoor makkelijker worden vervoerd. Dat kan de kosten terugdringen van ruimtevaartmissies.",Buitenland,https://nos.nl/artikel/2107889-extra-kamer-iss-alsnog-uitgevouwen.html
144170,2016-12-07 12:12:00,China reageert voor benoeming al op keus VS-ambassadeur,"China heeft al positief gereageerd op berichten over de benoeming van een nieuwe Amerikaanse ambassadeur in Peking, terwijl die berichten nog niet zijn bevestigd. Bronnen dicht bij Donald Trump hebben gezegd dat Terry Branstad gisteren is gevraagd om de diplomatieke post in Peking te leiden. De gouverneur van Iowa heeft daar meteen positief op gereageerd, aldus de bronnen. Branstad is een goede vriend van president Xi Jinping. Een paar dagen voor de presidentsverkiezingen van vorige maand zei Trump al dat Branstad een uitstekende ambassadeur zou zijn. ""Je bent de belangrijkste kandidaat voor die post"", zei hij tijdens een bijeenkomst in Sioux City. De Chinese regering denkt dat hij de juiste man op de juiste plaats is. Een woordvoerder van het Chinese ministerie van Buitenlandse Zaken noemt Branstad ""een oude vriend van het Chinese volk"". Hij benadrukt wel dat het de regering om het even is wie er op de ambassadeurspost terechtkomt. ""Wie het ook wordt, we zijn bereid met hem te werken aan een nauwe en stabiele relatie tussen China en de VS."" Peking houdt wat de toekomstige betrekkingen met de VS betreft veel slagen om de arm. Die argwaan is ingegeven door tal van uitspraken van de nieuwe Amerikaanse president, onder meer over de wederzijdse handel. Ook het recente telefonische contact tussen Trump en de regering van Taiwan is slecht gevallen. Branstad en Xi zagen elkaar in 1985 voor het eerst toen Xi als hoge functionaris betrokken was bij het landbouwbeleid van de provincie Hebei. Die provincie had een vriendschapsband met Iowa. Sindsdien hebben ze elkaar regelmatig gesproken. Vooral hun wederzijdse interesse voor de landbouw schiep een persoonlijke band. Iowa is een van de belangrijkste exporteurs van landbouwproducten naar China.",Buitenland,https://nos.nl/artikel/2146999-china-reageert-voor-benoeming-al-op-keus-vs-ambassadeur.html
58044,2013-04-17 19:04:00,Zorgakkoord in de maak,"Minister Schippers en staatssecretaris Van Rijn van Volksgezondheid werken achter de schermen aan een akkoord over de zorg. Het is een overleg waar werkgevers, vakbonden en het kabinet aan deelnemen. Op tafel liggen vooral maatregelen voor de arbeidsmarkt in de ziekenhuiszorg en de ouderenzorg (zoals verpleeghuizen en de thuiszorg). Het gaat dan om werkgelegenheid, salarissen en scholing van werknemers. Veel details zijn er nog niet bekend, de onderhandelingen zijn in volle gang. Volgens bronnen rond het kabinet kan er nog deze week duidelijkheid komen, al laten de onderhandelaars zich niet opjagen. Zaterdag komen de leden van Abvakabo FNV bij elkaar, de grootste vakbond voor de zorgsector. De bond voert onder meer actie voor behoud van banen in de thuiszorg. Door het sociaal akkoord is de nullijn in de zorg voor 2014 van tafel. Maar PvdA-leider Diederik Samsom sloot vandaag niet uit dat de nullijn toch nodig is, als dat banen oplevert.",Politiek,https://nos.nl/artikel/496796-zorgakkoord-in-de-maak.html
181643,2018-09-20 20:49:00,Ondernemers boos over 'geniepige' belastingplannen kabinet,"Ondernemers zijn boos over een fiscale maatregel die het kabinet op het laatste moment heeft genomen om de begroting rond te krijgen. Meerdere belangenverenigingen voor ondernemers hebben zich inmiddels fel tegen de plannen uitgesproken. Het gaat om het besluit om directeuren-grootaandeelhouders belasting te laten betalen als ze meer dan 500.000 euro van hun eigen bv lenen, bijvoorbeeld om - tegen gunstige voorwaarden - een huis te financieren. Volgens Hans Biesheuvel, de voorzitter van Ondernemend Nederland, komt dat uit de lucht vallen. ""Hoe kunt u verwachten dat ondernemers accepteren dat u, op geniepige wijze, onaangekondigd de lasten flink verhoogt?"" schrijft hij in een brief aan minister Hoekstra van Financiën. Volgens Biesheuvel heeft het kabinet nooit eerder aangegeven dat het over de stap nadacht, niet in gesprekken, niet in verkiezingsprogramma's en niet in het regeerakkoord. Ook MKB-Nederland zag de maatregel niet aankomen. ""Die is er, ik zou bijna zeggen, tussengefietst"", zei voorzitter Jacco Vonhof tegen radiozender BNR. ""Als je ziet wat dat betekent voor heel veel ondernemers, daar is gewoon niet over nagedacht."" De organisatie denkt dat het plan ervoor zal zorgen dat er minder geïnvesteerd zal worden in ondernemingen, wat de groei en werkgelegenheid kan remmen. In de praktijk moeten 23.000 directeuren-grootaandeelhouders door het besluit van het kabinet belasting gaan betalen, stelt VNO-NCW. Het gaat om leningen die ze bijvoorbeeld gebruiken in aanvulling op hun loon of voor een hypotheek. Inmiddels hebben VNO-NCW en MKB-Nederland een gesprek aangevraagd met staatssecretaris Menno Snel van Financiën om te praten over het plan en ""de negatieve effecten die kunnen optreden in bestaande situaties"". Ze zullen binnenkort om tafel zitten voor overleg. Het ministerie van Financiën zegt in een reactie in augustus wel al overlegd te hebben met ""vertegenwoordigers van het bedrijfsleven"", en laat weten dat dit overleg de komende tijd door zal gaan. Verder zal de impact voor de meeste ondernemers volgens het ministerie niet groot zijn: 90 procent van de ondernemers in Nederland hebben schulden die kleiner zijn dan een half miljoen euro. En leningen die gebruikt zijn om een bestaande eigen woning te financieren zijn uitgezonderd. Ook vindt het ministerie dat ondernemers die wel door de maatregel getroffen zullen worden nog ruim de tijd hebben om zich voor te bereiden. De invoerdatum staat, voorlopig, op 1 januari 2022.",Economie,https://nos.nl/artikel/2251342-ondernemers-boos-over-geniepige-belastingplannen-kabinet.html
152911,2017-04-27 05:04:00,'EU maakte dure fout met Europees Geneesmiddelenbureau in Londen',"De verhuizing van het Europees Geneesmiddelenbureau EMA vanuit Londen naar het Europese vasteland kost mogelijk honderden miljoenen euro's extra. Vanwege de brexit moet het agentschap uit Londen vertrekken. Maar in het huurcontract blijkt geen opzegtermijn te zijn afgesproken en daardoor loopt de huur door tot 2039, meldt De Telegraaf. Het bedrag wordt onder meer genoemd in een verslag van het Europees Parlement begin dit jaar. Het EMA zit in een pand aan Canary Wharf in Londen, een van de duurste plekken in de Britse hoofdstad. Door de aanstaande verhuizing zit de EU nu in zijn maag met het resterende huurbedrag dat wordt geschat op 347,6 miljoen euro. Het agentschap stelde het Europees Parlement een paar maanden geleden op de hoogte van het huurcontract. De Europese Commissie vindt dat het Verenigd Koninkrijk alle bijkomende kosten van de brexit moet betalen, zoals die van de verhuizingen van Europese instellingen naar het vasteland. De kosten zijn onderdeel van de uittredingsgesprekken die twee jaar gaan duren. Onder meer Nederland hoopt het prestigieuze agentschap binnen te halen. ",Buitenland,https://nos.nl/artikel/2170370-eu-maakte-dure-fout-met-europees-geneesmiddelenbureau-in-londen.html
1183,2010-02-03 14:58:00,Rijk stopt levering aan zoutloket,"Rijkswaterstaat stopt met het leveren van zout aan provincies en gemeenten. Vanwege het dreigende tekort aan strooizout is besloten om het alleen nog voor de snelwegen te gebruiken. Die zijn economisch het belangrijkst. Er wordt gestopt met het doneren aan het loket van waaruit de voorraad wordt verdeeld over gemeenten en provincies. Zodra het zout daar op is, moeten de lagere overheden het zelf gaan kopen. Verschillende provincies hebben met het oog op de weersvoorspellingen al gewaarschuwd dat ze te weinig zout hebben. Rijkswaterstaat krijgt dagelijks zout aangeleverd van Frisia en Eurosalt, maar vindt het onverantwoord dat voortaan nog te delen met anderen. Rijkswaterstaat wijst erop dat er ook alternatieven zijn om gladheid te bestrijden, zoals zand en pekel. Gigantisch Volgens zoutleverancier Eurosalt is de vraag de afgelopen weken ""gigantisch"" geweest. De 10.000 ton zout, gelijk aan 350 vrachtwagens, die dagelijks binnenkomt per boot, wordt direct verdeeld over rijk, provincie en gemeenten. Vanwege de grote vraag wordt inmiddels zout betrokken uit Chili en Tunesië. Volgens Rijkswaterstaat is er, halverwege de winter, 152.000 ton uitgestrooid. In een gemiddelde (hele) winter wordt ongeveer 70.000 ton zout gestrooid. Nederlandse gemeenten hebben minder zout ter beschikking dan bijvoorbeeld Duitse gemeenten, omdat zij relatief weinig betalen per ton zout. Gemeenten in Duitsland zijn bereid meer dan het dubbele te betalen: 150 euro per ton zout. ",Binnenland,https://nos.nl/artikel/133941-rijk-stopt-levering-aan-zoutloket.html
7524,2010-07-20 07:12:00,Kou eist 175 levens in Zuid-Amerika,In Zuid-Amerika is het dodental door de extreme kou opgelopen tot 175. Vooral in Argentinië en Bolivia overleden veel mensen met slecht geïsoleerde huizen en daklozen. In Paraguay en Brazilië zijn duizenden dieren doodgevroren. In Bolivia en Peru blijven scholen tot het einde van de week gesloten. In de grote steden is voor veel daklozen opvang geregeld. Het is een van de koudste winters op het continent in tien jaar. Een koufront dat afkomstig is van de Zuidpool is de oorzaak van het extreme weer. In het zuiden van Peru was het met -23 graden onder nul het koudst.,Buitenland,https://nos.nl/artikel/173085-kou-eist-175-levens-in-zuid-amerika.html
208337,2020-03-26 13:40:00,Kritiek in EU op 'strenge' Nederlandse opstelling in coronacrisis,"Er komt steeds meer kritiek vanuit de Europese Unie op de Nederlandse opstelling tijdens de coronacrisis. Met name de zuidelijke lidstaten vinden dat Nederland te streng is en daardoor financiële noodmaatregelen blokkeert. Nederland staat volgens die landen wel vooraan als het gaat om compensatiemaatregelen voor vissers en bloementelers. Diplomaten uit de andere lidstaten noemen dat onbegrijpelijk. Sommigen nemen zelfs het woord hypocriet in de mond. Ook Europese Commissievoorzitter Von der Leyen heeft scherpe kritiek op lidstaten. Ze zei vanochtend in het Europees Parlement dat ze zich ergert aan landen die vooral aan zichzelf denken en niet gezamenlijk optrekken. ""Het is geen mooi-weer-unie."" Een groep van negen landen, waaronder veel zuidelijke lidstaten, België, Luxemburg en Frankrijk heeft vandaag een brief geschreven aan Charles Michel, de voorzitter van de Europese Raad. De landen verzoeken Michel om meer financiële middelen, zodat de crisis beter bestreden kan worden. Maar Nederland verzet zich tegen een aantal plannen, zoals het in stelling brengen van het Europees Stabilisatie Mechanisme (ESM): een noodfonds waarin meer dan 400 miljard euro zit. Premier Rutte zegt alles uit de kast te willen halen om de coronacrisis te lijf te gaan, maar hij wil geen 'gekke dingen' doen. Europese leiders zullen vandaag op de EU-top in ieder geval afspreken dat de Eurogroep, waarin de eurolanden samenwerken, eerst uitzoekt waar extra geld voor nodig is en welke landen extra middelen nodig hebben. Het gaat dan om het ESM, maar ook over de vraag of er Europese staatsleningen (corona bonds) moeten worden uitgebracht. Ook daar heeft het Nederlandse kabinet grote twijfels over. De EU-leiders willen verder op de top, die vanmiddag om 16.00 uur begint, alvast kijken naar de toekomst. Ook al is dat allemaal nog zeer onzeker. Charles Michel zal op voorspraak van de Spaanse premier Sánchez bijvoorbeeld voorstellen om te beginnen met het opzetten van een soort Marshallplan, het hulpplan waarmee de VS na de Tweede Wereldoorlog de wederopbouw in Europa stimuleerde. De top wordt vanwege de coronapandemie gehouden via een videoverbinding. Alleen daarmee wijkt de top al aanzienlijk af van een reguliere top in Brussel, als de EU-leiders elkaar ook informeel spreken en vooraf vaak al minitopjes hebben gehad. Volgens ministers die inmiddels veel ervaring hebben met vergaderen via videoverbindingen zijn de gesprekken veel zakelijker. ""Het is vaak het voorlezen van de standpunten en reageren is lastig"", zei minister Blok onlangs nog. Ministers sturen elkaar tijdens de vergadering wel veel tekstberichten, maar de conclusies na elke vergadering van ministers en premiers staan nu aan het begin al nagenoeg vast. ""Het is vooral veel extra werk vooraf"", verzucht een hoge EU-diplomaat. De EU-top van vandaag is naar verwachting aan het begin van de avond afgelopen. Meer lezen over Europa? Neem dan een abonnement op onze wekelijke nieuwsbrief Brussel Inside, waarin de Europa-correspondenten van de NOS je bijpraten over de belangrijkste ontwikkelingen. De nieuwsbrief verschijnt iedere zondagochtend.",Buitenland,https://nos.nl/artikel/2328416-kritiek-in-eu-op-strenge-nederlandse-opstelling-in-coronacrisis.html
47810,2012-11-13 11:22:00,Openen van graf Arafat begonnen,"De Palestijnse autoriteiten op de Westelijke Jordaanoever hebben een begin gemaakt met het openen van het graf van Yasser Arafat. Het lichaam van de vroegere Palestijnse leider moet worden onderzocht om meer duidelijkheid te krijgen over de oorzaak van zijn dood. Gisteren werd Arafats mausoleum in Ramallah gesloten voor publiek. Het uitgraven van het lichaam gaat zeker twee weken duren. Het gebeurt met de hand, omdat machines de stoffelijke resten zouden kunnen beschadigen. Het graf is afgedekt met tonnen cement, waarschijnlijk om te voorkomen dat iemand het lichaam van Arafat steelt. Op 26 november komen Zwitserse en Franse specialisten naar Ramallah om de resten te onderzoeken. De Zwitsers hebben eerder op Arafats kleding sporen van polonium gevonden. Daarover berichtte de Arabische nieuwszender Al Jazeera afgelopen zomer. De vondst kan erop wijzen dat Arafat is vergiftigd. De Franse delegatie komt naar Ramallah voor een Frans justitieel onderzoek dat na de uitzending van Al Jazeera is aangevraagd door Arafats weduwe Suha. Volgens de Palestijnse president Abbas komt er ook een Russisch onderzoeksteam; waarom is onduidelijk. Arafat overleed op 11 november 2004 in Parijs. De officiële doodsoorzaak was een hersenbloeding na een darminfectie, maar sommige Palestijnen denken dat Arafat door Israël is vergiftigd. Polonium is een radioactieve stof die onder meer bekend is van de Litvinenko-affaire. De voormalige KGB-agent Aleksandr Litvinenko, een criticus van president Poetin, overleed in 2006 in Londen aan de gevolgen van een polonium-vergiftiging.",Buitenland,https://nos.nl/artikel/440021-openen-van-graf-arafat-begonnen.html
54117,2013-02-15 16:57:00,Hugo Chávez lacht op foto,"Een foto van een lachende Hugo Chávez is getoond op de televisie in Venezuela. De foto is genomen in Cuba. Chávez staat er op met zijn twee dochters. Volgens de Venezolaanse televisie is de foto afgelopen donderdag genomen. Dat blijkt onder meer uit de donderdagse editie van de Cubaanse staatskrant Granma, die ook op foto te zien is. De Venezolaanse minister van Informatie zei dat de 58-jarige Chávez nog steeds moeilijk ademt. Praten is ook nog lastig voor Chávez. Chávez is niet meer in het openbaar verschenen sinds zijn operatie vanwege kanker op 11 december. Dat was zijn vierde operatie op Cuba. Hij heeft de afgelopen dagen nog andere behandelingen tegen kanker gekregen.",Buitenland,https://nos.nl/artikel/474594-hugo-chavez-lacht-op-foto.html
239698,2022-05-12 21:32:00,"Veel meer kinderen met waterpokken, 'inhaaleffect' na corona","Het aantal kinderen dat waterpokken oploopt is de afgelopen maanden flink toegenomen. Cijfers van onderzoeksinstituut Nivel laten zien dat dit jaar vier tot vijf keer zo veel kinderen tot 4 jaar waterpokken kregen als vorig jaar in dezelfde periode. Onder kinderen tussen de 5 en 15 jaar kwam de ziekte twee keer zo vaak voor. Een waterpokkeninfectie is over het algemeen niet gevaarlijk. Wel waarschuwen artsen dat door het breed rondgaan van de waterpokken andere, meer risicovolle infecties ook vaker voorkomen. Iets soortgelijks speelde vorig jaar bij het RS-virus, dat in de zomer rondging onder jonge kinderen en soms ernstige luchtwegproblemen veroorzaakt. Het Nivel vermoedt dat sprake is van een inhaaleffect, nu alle coronamaatregelen zijn opgeheven en kinderen weer vaker met elkaar in contact komen. Kinderartsen waarschuwen nu onder meer voor de invasieve variant van de zogeheten groep-A-streptokokken. Een waterpokkenbesmetting vergroot de kans op een infectie met die bacterie, die net als waterpokken vaak relatief onschuldig is maar in zeldzame gevallen kan leiden tot complicaties. Volgens het Nederlands Huisartsen Genootschap komen ernstige streptokokkeninfecties dit voorjaar vaker voor dan in eerdere jaren, vooral bij kinderen onder de 5 jaar. Dit jaar hebben naar schatting zeventig kinderen zo'n ernstige infectie doorgemaakt, van wie er zeven zijn overleden. Veel streptokokkengevallen hingen samen met een waterpokkeninfectie, maar niet allemaal, zegt kinderarts Michiel van der Flier van het UMC Utrecht. Ook hij spreekt van een inhaaleffect na de coronatijd. ""Kinderen zien elkaar weer en besmetten elkaar weer. En doordat meer kinderen besmet raken, zie je ook meer complicaties. Zowel een besmetting met waterpokken als met streptokokken kan soms tot een ernstige infectie leiden."" Volgens het Nivel worden nu wekelijks zo'n 150 gevallen van waterpokken vastgesteld per 100.000 inwoners. Het onderzoeksinstituut baseert zich op de gegevens van honderden huisartsenpraktijken in Nederland. Ter vergelijking: in heel 2015 gingen ongeveer 250 per 100.000 mensen met waterpokken naar de huisarts. Het huidige aantal besmettingen met waterpokken ligt in werkelijkheid waarschijnlijk hoger, omdat veel ouders niet langs de huisarts gaan als ze vermoeden dat hun kind waterpokken heeft. Waterpokken wordt veroorzaakt door een zeer besmettelijk virus. Vaak verloopt de infectie onschuldig, met lichte koorts en jeukende rode bultjes. Volgens het RIVM heeft meer dan 95 procent van de kinderen op 6-jarige leeftijd waterpokken gehad.",Binnenland,https://nos.nl/artikel/2428591-veel-meer-kinderen-met-waterpokken-inhaaleffect-na-corona
218668,2020-12-02 15:28:00,"PostNL moet pakketjes laten liggen, webwinkels balen maar hebben ook begrip","PostNL zegt in een week tijd een recordaantal van tien miljoen pakketten te hebben bezorgd. Door die topdrukte moet het bedrijf nu wel webshops en consumenten teleurstellen, want er wordt meer besteld dan PostNL kan verwerken. ""Wij kunnen nu niet alles ophalen wat webwinkels bij ons aanbieden"", aldus een woordvoerder. ""Om ons netwerk draaiende te houden, moeten we nu grenzen aangeven. We lopen echt tegen de grenzen van ons netwerk aan."" Het bedrijf zegt dat het voor het eerst deze stap moet nemen. ""We moeten nu helaas tegen webshops zeggen: sorry, dit is wat we kunnen ophalen, de rest doen we een dagje later."" PostNL zegt dat de bestelhausse mede komt doordat het in verschillende binnensteden afgelopen weekend te druk was en burgemeesters mensen opriepen om spullen online te bestellen in plaats van in het centrum te winkelen. PostNL kan niet zeggen hoeveel pakketjes er geweigerd worden. Vanwege de drukte roept het bedrijf consumenten op om nu geen pakketten retour te sturen, maar daarmee te wachten tot na Sinterklaas. Volgens het bedrijf is het aan webshops hoe ze omgaan met het feit dat PostNL niet alle pakketten kan meenemen. ""Sommige geven aan: houd rekening met een langere bezorgtijd. Of ze geven voorrang aan bepaalde producten."" Concurrent DHL zegt wel nog alle pakketten te kunnen afhalen bij webshops. ""Het is extreem druk en ook drukker dan verwacht. Maar we kunnen al onze klanten nog prima bedienen, zowel kleine als grote webshops."" Het bezorgbedrijf zegt vanwege de drukte nu geen nieuwe klanten meer aan te nemen. ""We willen onze bestaande relaties ten volle bedienen, voor nieuwe klanten hebben we helaas geen ruimte."" DHL bezorgt nu zo'n 1,2 miljoen pakketten per dag in Nederland. Thuiswinkel.org, de brancheorganisatie van webwinkels, heeft begrip voor de situatie bij PostNL. ""Het is natuurlijk balen"", zegt directeur Wijnand Jongen. ""Maar er zijn ook omstandigheden die niet helemaal voorzien waren. Zoals de drukte en sluitingen van winkelstraten afgelopen weekend en die oproep van burgemeesters."" ""Het goede nieuws is dat andere bezorgers als DHL, DPD en GLS nog alle afspraken kunnen nakomen"", aldus Jongen. Coolblue zegt in een reactie dat klanten er weinig van zullen merken. ""Het kan zijn dat een klein deel van de bestellingen een dag later aankomt. Het overgrote deel wordt op tijd geleverd. Ook bezorgen we zoveel mogelijk met onze eigen bezorgdiensten."" Ook Bol.com zegt beperkt hinder te ondervinden van de drukte bij PostNL. ""Veruit het grootste deel van de pakketjes zal op tijd worden geleverd."" NOS op 3 legde eerder uit dat busjes vaak ook zo vol gepakt zitten, omdat verpakkingen van pakketjes die je bestelt vaak vol lucht zitten: ",Economie,https://nos.nl/artikel/2359012-postnl-moet-pakketjes-laten-liggen-webwinkels-balen-maar-hebben-ook-begrip.html
94790,2014-12-07 08:03:00,Zoetermeer verbiedt dancefeest op laatste moment,"De gemeente Zoetermeer heeft gisteravond op het laatste moment een dancefeest verboden. Club No Limit, waar het feest The Waterfront zou worden gehouden, werd gesloten omdat de gemeente aanwijzingen had voor ernstige ordeverstoringen. Morgen legt de gemeente een uitgebreide verklaring af over de reden van het verbod. Club No Limit bevestigde tegenover Omroep West de sluiting van de zaal, maar wilde niet zeggen waarom de gemeente had ingegrepen. Een woordvoerder van de club suggereerde dat de fout bij de organisatie van The Waterfront lag. In het verleden hebben zich vaker problemen voorgedaan met het dancefeest The Waterfront. Vorig jaar was er een dodelijke schietpartij in het Scheepvaartmuseum in Amsterdam toen het dancefeest daar werd gehouden.",Binnenland,https://nos.nl/artikel/2007693-zoetermeer-verbiedt-dancefeest-op-laatste-moment.html
77738,2014-03-03 09:40:00,Explosie verwoest shoarmazaak,Door een explosie in de binnenstad van Zwolle vanochtend kort voor 06.00 uur is een shoarmazaak verwoest. Er raakte niemand gewond. De gevel van het restaurant is weggeblazen en de shoarmazaak is uitgebrand. De woningen boven de zaak zijn ontruimd; tien mensen zijn opgevangen op het gemeentehuis. Zij kunnen voorlopig niet terug naar huis. De politie weet nog niet wat de oorzaak was van de explosie.,Binnenland,https://nos.nl/artikel/618344-explosie-verwoest-shoarmazaak.html
50115,2012-12-16 12:47:00,Depardieu levert Frans paspoort in,"De acteur Gérard Depardieu levert zijn Franse paspoort in. In een open brief schrijft hij dat hij die stap neemt als reactie op de kritiek op zijn verhuizing naar België. Depardieu maakte bekend naar het buurland te verhuizen omdat de linkse regering in Parijs de belastingen voor de rijken verhoogt. Premier Ayrault noemde het besluit ""zielig"" en onvaderlandslievend. In een stuk in het zondagsblad Journal du Dimanche reageert Depardieu geërgerd op de uitspraak van de premier. De acteur zegt al te werken sinds zijn 14de en daarom zijn steentje te hebben bijgedragen. ""Ik heb in de afgelopen 45 jaar 145 miljoen euro aan belastingen betaald. Ik betaal voor tachtig personen belastingen."" Depardieu vervolgt: ""Hier is mijn paspoort en je mag mijn AOW ook hebben, heb ik nog nooit gebruik van gemaakt"". De Franse acteur heeft al een huis gekocht in Néchin, net over de grens met Frankrijk. Zijn luxueuze woning in Parijs staat te koop.",Buitenland,https://nos.nl/artikel/452256-depardieu-levert-frans-paspoort-in.html
204897,2020-01-08 17:25:00,"Boer uit Werkhoven blijft brandstichting ontkennen, wijst naar oud-werknemer","Boer Gert S. uit Werkhoven blijft ontkennen dat hij zijn eigen gebouwen in brand heeft gestoken. De man is vandaag na een half jaar in voorarrest onder voorwaarden op vrije voeten gesteld. Hij wordt nog steeds verdacht van brandstichting in 't Goy, Werkhoven en Cothen. Het onderzoek zou zich volgens de man op een voormalig werknemer moeten richten. ""Hij zit nu al een half jaar in voorarrest, terwijl er onvoldoende bewijs is dat hij achter de branden zit"", aldus zijn raadsman Tim Vis bij RTV Utrecht. Vandaag hield de Utrechtse rechtbank een tweede pro-formazitting in de zaak. Omdat het om een pro-formazitting ging, werd vandaag niet veel meer duidelijk over de brandstichtingen en het motief dat S. zou hebben gehad. S. zelf zei destijds dat zijn geaardheid de reden was voor de brandstichting. Hij wees ook op een zakelijk conflict. Vandaag noemde zijn advocaat de naam van een ex-werknemer van de boer. Die man was bij elke brand in de buurt en zou daar ook over hebben gesproken met de boer. Volgens Vis zijn die gesprekken opgenomen. Hij vindt dat justitie de opnames moet beluisteren en nader onderzoek naar hem moet doen. Er loopt nog een tweede justitieel onderzoek naar de boer. Daarin wordt hij beschuldigd van het verduisteren van grote sommen geld van een investeerder. Advocaat Vis wil niet dat de beide onderzoeken worden samengevoegd. ""Er is geen sprake van een verband tussen de zaken."" Het is nog niet duidelijk wanneer het proces wordt voortgezet. ",Regionaal nieuws,https://nos.nl/artikel/2317821-boer-uit-werkhoven-blijft-brandstichting-ontkennen-wijst-naar-oud-werknemer.html
180316,2018-08-26 12:21:00,De zoektocht naar Jos Brech: wat weten we?,"Woensdag was daar opeens een doorbraak in de zaak-Nicky Verstappen: de 55-jarige Jos Brech wordt door de politie gezocht. In de tussentijd zijn er veel nieuwe berichten over hem verschenen. Een overzicht van wat we nu over hem weten. ""Niemand kent Jos goed. Het is een eenling die weinig contact heeft met mensen"", vertelt Siegurd van Leusen, die Brech kent via de bushcraftwereld. ""Hij praat weinig en is erg op zichzelf. Ook is hij het liefst zo veel mogelijk in de natuur. Het is moeilijk uit te leggen wie Jos is."" Brech heeft geen relatie en geen kinderen. Hij woonde jarenlang bij zijn moeder die begin dit jaar overleed. Verder weten we dat hij ervan houdt om buiten te zijn; hij is bushcrafter, iemand die in de natuur probeert te overleven met zo min mogelijk niet-natuurlijke hulpmiddelen. In het opsporingsbericht dat de politie verspreidde is te lezen dat hij geen auto en mobiele telefoon bij zich heeft. Ook heeft hij geen socialemedia-accounts. Wel heeft hij een YouTubekanaal waar de afgelopen jaren tientallen video's over bushcrafting op gezet zijn. In 1998 verdween Nicky Verstappen tijdens een zomerkamp op de Brunssummerheide. Een dag later werd hij dood teruggevonden. Jos Brech woonde ten tijde van de dood van de jongen in het naburige Simpelveld. Zijn dna is aangetroffen op de pyjama van Verstappen. Van zijn persoon weten we weinig, maar over zijn verleden komt steeds meer naar buiten. Het OM maakte deze week bekend dat Brech in 1985 verdachte is geweest in een zedendelict. Hij zou toen ontucht hebben gepleegd met twee 10-jarige jongens. Die namen toentertijd deel aan een speurtocht in Wijnandsrade in de gemeente Nuth. Wat er precies is gebeurd, blijft voorlopig onduidelijk. Hij heeft toen als gevolg twee jaar proeftijd opgelegd gekregen, onthulde Nieuwsuur deze week. In 2001 biechtte Brech in een verhoor rond de zaak-Verstappen aan de politie op dat hij ooit is behandeld na een zedendelict. Hij gaf toen aan dat hij in het verleden ""te ver is gegaan"". Die opmerkingen gaan vermoedelijk om deze zaak. In 2002 heeft de politie in Limburg de lokale scouting gewaarschuwd voor Brech. Hij zou een man zijn ""die je er niet bij wilt hebben"". De politie vond hem een gevaar voor de kinderen bij de scouting. Kijk hieronder hoe de zoektocht naar een dader in de zaak-Nicky Verstappen de afgelopen 20 jaar verliep: De laatst bekende verblijfplaats van Brech is Old Crow, een basiskamp voor bushcrafters in het noordelijk deel van de Franse Vogezen. Hij is beheerder en bestuurslid van het kamp, en reisde daarom vaak af naar Frankrijk. In de regio hield hij zich bezig met bushcraften. Vanuit Old Crow organiseerde hij survivaltochten. Daardoor kent hij de regio goed. Vrienden hebben in februari voor het laatst wat van hem vernomen. Nadat het lange tijd stil is gebleven, wordt hij als vermist opgegeven. Er wordt een zoektocht gestart. Zijn vrienden maken zich zorgen, want het is in die periode in de omgeving zo'n 20 graden onder nul, met paden vol ijs en sneeuw. Op 23 mei wordt er onder zijn account nog ingelogd op een Duits forum over bushcrafting. Het is niet met zekerheid te zeggen dat het Brech zelf is die dat doet. Even later, begin juni, worden er survivalspullen gestolen uit Old Crow, waaronder kaarten en een wildcamera. De andere beheerders van het basiskamp vermoeden dat Brech hier verantwoordelijk voor is. Vrijdag maakte de politie bekend dat inmiddels ruim 1000 tips zijn binnengekomen over de mogelijke verblijfplaats van Brech. Die worden in een speciaal 'servicecentrum' aangenomen, waar ook een rechercheur van het onderzoeksteam zit. Die bepaalt welke tips met spoed moeten worden opgepakt. Andere tips worden later bekeken. De politie vermoedt dat Brech in het buitenland verblijft. Onduidelijk is of hij zich nog in de Vogezen bevindt of inmiddels in een ander deel van Frankrijk, of zelfs een ander land, zit.",Binnenland,https://nos.nl/artikel/2247596-de-zoektocht-naar-jos-brech-wat-weten-we.html
54957,2013-03-01 09:32:00,Bersani: nooit met Berlusconi,"De leider van het centrum-linkse blok in Italië, Pier Luigi Bersani, sluit een coalitie met het rechtse blok van Silvio Berlusconi uit. In een interview met de krant La Repubblica zegt hij: ""Laat ik het duidelijk zeggen: er is geen plan voor een grote coalitie en dat zal er ook nooit komen"". Bersani zal zich bij zijn bezoek aan president Napolitano presenteren als kandidaat-premier. Dat zou dan premier van een minderheidskabinet moeten zijn, want na de parlementsverkiezingen van begin deze week en blokkades over en weer is er in Italië geen meerderheidskabinet te vormen. Het blok van Bersani heeft een minieme meerderheid in de Kamer van Afgevaardigden, maar in de Senaat is de coalitie van Berlusconi veel groter. Nieuwkomer Beppe Grillo zou Bersani in de Senaat aan een meerderheid kunnen helpen, maar wil met niemand samenwerken. Inhoudelijk staat zijn partij dichter bij Bersani dan bij Berlusconi.",Buitenland,https://nos.nl/artikel/479606-bersani-nooit-met-berlusconi.html
70812,2013-11-11 01:34:00,Libische premier doet noodoproep,"De Libische premier Ali Zeidan heeft de bevolking opgeroepen de regering te helpen in de strijd tegen de gewapende milities. Ook zei hij dat de regering in geldnood komt als de bezetting van olieterminals en olievelden niet ophoudt. Hij waarschuwde verder voor buitenlands ingrijpen omdat de internationale gemeenschap niet kan tolereren dat Libië ""een bron is van geweld, terrorisme en moord"". Sinds de val van de dictatuur van Kadhafi, twee jaar geleden, verkeert Libië in een staat van chaos. Dagelijks vallen er doden bij gewapende confrontaties. Milities hebben delen van het land in handen en de olie- en gasproductie is nog maar een fractie van het vroegere niveau. Havens en olievelden zijn bezet door gewapende bendes en stamleiders. In Oost-Libië hebben milities een semi-zelfstandige staat gevormd onder de naam Cyrenaica. De regering daarvan heeft meerdere oliehavens in handen. De premier van Cyrenaica zei gisteren dat zijn regering nu ook een eigen oliemaatschappij heeft gevormd. Ook in het westen van Libië heeft de regering de controle over oliefaciliteiten verloren. Zo hebben Berbers ten westen van Tripoli het grote gas- en oliecomplex Mellitah bezet, dat gas en olie levert aan Italië.",Buitenland,https://nos.nl/artikel/573533-libische-premier-doet-noodoproep.html
114242,2015-10-05 12:03:00,Duizenden foto's maanmissies online,"Meer dan 8400 foto's die Apollo-astronauten hebben gemaakt tijdens hun missie naar de maan zijn sinds enkele dagen online te zien. De foto's worden afgebeeld in hoge resolutie en kunnen gedownload worden. Het Project Apollo Archive is door NASA op fotowebsite Flickr gezet en is ook te zien op Facebook. Veel foto's zijn nooit eerder te zien geweest. De astronauten die tussen 1969 en 1972 naar de maan werden gestuurd, kregen allemaal camera's mee. Hun foto's zijn bewaard gebleven en nu dus online gezet. Van een aantal missies ontbreken de foto's nog op internet, maar die zullen de komende tijd aan het archief worden toegevoegd. De Amerikaan Neil Armstrong was op 21 juli 1969 de eerste die voet op de maan zette. Daarna volgden nog elf personen. ",Buitenland,https://nos.nl/artikel/2061363-duizenden-foto-s-maanmissies-online.html
207731,2020-03-09 17:46:00,"Koningspaar in Indonesië: geen handen schudden, maar 'Sundanese groet'","Koning Willem-Alexander en Máxima zijn aangekomen in Indonesië voor hun staatsbezoek dat morgen begint. In verband met het coronavirus schudde de koning bij de aankomst in Jakarta onderaan de vliegtuigtrap geen handen. Dat zal hij deze week alleen bij ""hoge uitzondering"" doen, meldt de Rijksvoorlichtingsdienst. Morgen bijvoorbeeld, bij de ontvangst door de Indonesische president Joko Widodo. De andere Indonesiërs en Nederlanders die hij tegenkomt, moeten het doen met een 'Sundanese groet', met op elkaar samengevouwen handen en een knikje, zoals de delegaties op het vliegveld. In Indonesië zijn minder dan tien coronabesmettingen gemeld. De koning is het derde Nederlandse staatshoofd dat de voormalige kolonie Nederlands-Indië bezoekt. In 1971 kwamen koningin Juliana en prins Bernhard naar Indonesië, in 1995 waren Beatrix en Claus samen met toen nog kroonprins Willem-Alexander er. Bekijk hier de historische beelden en zie hoe kroonprins Willem-Alexander probeert van het protocol af te wijken: Het bezoek begint morgen met een kranslegging op het Indonesische ereveld Kalibata, waar slachtoffers van oorlogen begraven liggen, in het bijzonder die van de onafhankelijkheidsoorlog die Indonesië tussen 1945-1949 voerde tegen Nederland. Daarna is de welkomstceremonie bij het presidentiële paleis van gastheer Widodo. Voorafgaand aan een besloten staatslunch geven de koning en de Indonesische president een gezamenlijke persverklaring. De verwachting is dat Willem-Alexander daar ook zal spreken over het koloniale verleden van Nederland, maar dat hij daarvoor geen expliciete excuses zal maken. Na de lunch gaan de koning en zijn vrouw naar de Nederlandse ereveld Menteng Pulo, waar bijna 4300 Nederlanders begraven liggen die tijdens de Tweede Wereldoorlog en tussen 1945-1949 omkwamen. Het staatsbezoek staat vooral in het teken van ""toekomstige samenwerking"". De koning bezoekt behalve de hoofdstad Jakarta en Jogjakarta op Java ook de eilanden Kalimantan en Sumatra. Op Kalimantan gaat het onder meer over natuurbehoud en bezoeken Willem-Alexander en Máxima jonge orang-oetangs die worden opgevangen. Het bezoek aan het eiland wordt versoberd, vanwege een dodelijk ongeluk met twee doden. Op de laatste dag van het bezoek op Sumatra gaat het veel over ecotoerisme en waterkwaliteit. Onder leiding van minister Sigrid Kaag reist ook een grote handelsdelegatie met vertegenwoordigers van 112 bedrijven naar Indonesië. In verband met het coronavirus zijn er wel enkele afmeldingen. Volgens een woordvoerder van Kaag staat voor de missie in Jakarta en in Surabaya een medisch team paraat. Ook zal voorafgaand aan grote evenementen een instructiefilmpje getoond worden over de do's en don'ts rond het coronavirus, op basis van informatie van de Wereldgezondheidsorganisatie en het RIVM.",Buitenland,https://nos.nl/artikel/2326472-koningspaar-in-indonesie-geen-handen-schudden-maar-sundanese-groet.html
157055,2017-07-03 20:30:00,"Formatiedag 110: mix aan onderwerpen, ook makkelijke","VVD, CDA, D66 en ChristenUnie zijn verdergegaan met onderhandelen in de formatie. De partijleiders en hun secondanten praatten net als vorige week vrijdag ook over ""heikele"" onderwerpen. Informateur Zalm kondigde vorige week al aan dat hij de lastige problemen, zoals de immateriële kwesties, snel op tafel wilde hebben. Er wordt overigens niet alleen over dingen gepraat die moeilijk liggen, maar tussendoor komen ook onderwerpen aan de orde waarover de partijen het sneller eens kunnen worden. De onderhandelaars wilden na afloop van de onderhandelingen weer weinig kwijt. D66-leider Pechtold noemde het een misverstand om te denken dat er vooral tegenstellingen zijn op het gebied van de immateriële onderwerpen. ""Je merkt op tal van gebieden dat deze partijen een eind uit elkaar liggen."" Hij verwees ook naar Europa en de rechtsstaat. Volgens hem zijn het stevige gesprekken. ChristenUnie-voorman Segers antwoordde op de vraag of de anderen het hem erg moeilijk maken: ""Nee, maar het zijn goede discussies."" Ook hij zei dat het bij de ""grote onderwerpen"" om meer gaat dan alleen immateriële kwesties. De onderhandelaars hadden vandaag een ochtend- en een middagsessie. Morgen praten ze alleen 's middags. Dat heeft te maken met de fractievergaderingen van dinsdagochtend. Vandaag heeft Kamervoorzitter Arib ook koning Willem-Alexander weer bijgepraat over de formatie. Het ging daarbij vooral over de uitkomst van het Kamerdebat van vorige week woensdag. Daarin werd VVD'er Zalm officieel aangewezen als informateur. ",Politiek,https://nos.nl/artikel/2181293-formatiedag-110-mix-aan-onderwerpen-ook-makkelijke.html
9568,2010-09-17 15:37:00,Drie orkanen boven Atlantische Oceaan,"Een bijzondere weersituatie boven de Atlantische Ocean. Daar waren al twee grote orkanen actief, Igor en Julia, maar nu is er ook nog een derde grote orkaan gevormd, Karl. Sinds 1900 is het maar negen keer voorgekomen dat twee zware orkanen (categorie 3 of hoger) tegelijkertijd boven het gebied raasden. Dat drie orkanen boven de oceaan woedden, komt maar zelden voor. Igor en Julia samen waren ook al bijzonder: sinds 1926 was het niet meer voorgekomen dat twee orkanen van de vierde categorie boven de Atlantische Oceaan woedden. Op 16 september 1926 waren Orkaan Nummer 4 en de Great Miami Hurricane in het gebied. Die laatste storm kostte uiteindelijk rond de driehonderd mensenlevens. Orkaan Karl bereikt vandaag met de zware kracht het vasteland van Mexico. Karl is verrassend snel van een tropische storm uitgegroeid tot een orkaan. Hij valt nu in de derde categorie, wat wil zeggen dat hij flinke schade kan aanrichten. Er zijn in totaal zes categorieën. Karl is nu op weg naar de havens en olie-installaties op het vasteland van de Mexicaanse Golfkust. Dat is slecht nieuws voor Mexico, want het land heeft al te kampen met zware overstromingen. Tot nu toe kwamen zeker 25 mensen om het leven. Orkanen hebben in Veracruz de afgelopen weken in totaal zo'n 80.000 huizen beschadigd. Negen mensen kwamen om het leven. De Mexicaanse overheid heeft de bevolking gewaarschuwd voor Karl. De orkaan raast door met rukwinden van 195 kilometer per uur, volgens het Amerikaanse National Hurricane Center. In sommige streken die Karl in Mexico gaat raken, kan tot 38 centimeter neerslag vallen. Verwacht wordt dat Karl aan land zal gaan tussen de haven van Veracruz en de olieplaats Poza Rica. Daar liggen belangrijke pijpleidingen en aardgas- en olieraffinaderijen. Voorlopig gaan de werkzaamheden gewoon door. Terwijl Mexico zich zorgen maakt over Karl, ligt verder in de Atlantische Oceaan orkaan Igor, die ""extreem gevaarlijk"" genoemd wordt. Hij ligt nog ver van het vasteland, maar gaat waarschijnlijk Bermuda treffen met een windkracht van 210 kilometer per uur. Het eiland heeft niet meer zo'n zware storm meegemaakt sinds orkaan Fabian in 2003. En dan is er nog Julia, een afzwakkende orkaan die het land lijkt te missen. Die storm is inmiddels afgezwakt tot categorie 1 en vormt geen directe bedreiging voor het vasteland. Eerder dansten Julia en Igor samen boven het Atlantische gebied. 1998 was overigens een nog specialer orkaanjaar: toen raasden maar liefst vier orkanen tegelijk door het gebied: Georges, Ivan, Jeanne en nog een Karl. Dat was voor het eerst sinds 1893. Georges kostte dat jaar in zes verschillende landen aan zeshonderd mensen het leven.",Buitenland,https://nos.nl/artikel/185548-drie-orkanen-boven-atlantische-oceaan.html
104166,2015-05-01 07:24:00,Mogelijk ebola-geval in Nijmegen,"In het Radboudumc ligt een patiënt die mogelijk besmet is met ebola. Het is een man. Het is niet duidelijk of het om een Nederlander gaat. De patiënt werd gisteren opgenomen in het Rijnstate Ziekenhuis in Arnhem. Na onderzoek door artsen daar werd besloten om hem naar het academisch ziekenhuis in Nijmegen te brengen. ""De patiënt had koorts en is de afgelopen drie weken in een ebola-gebied geweest. Dan is dit de procedure"", zei RIVM-directeur Van Dissel in De Ochtend op NPO Radio 1. Volgens Van Dissel zijn er vaker verdachte gevallen in Nederlandse ziekenhuizen geweest, maar had geen van die patiënten ebola. ""We hebben het afgelopen jaar zo'n 65 keer eerder in deze situatie verkeerd en onderzoek gedaan."" Het RIVM hoopt morgenochtend bekend te kunnen maken of de patiënt in het Radboudumc wel of geen ebola heeft.",Binnenland,https://nos.nl/artikel/2033361-mogelijk-ebola-geval-in-nijmegen.html
54076,2013-02-15 00:09:00,New York weert kunststof bekertje,Burgemeester Bloomberg van New York bindt de strijd aan met polystyreen: de isolerende kunststof waar wegwerpbekers en verpakkingsmateriaal van worden gemaakt. Polystyreen is moeilijk te recyclen en breekt niet af. Bloomberg wil het daarom verbieden. Het voornemen is een van de doelstellingen die Bloomberg zich in het laatste jaar van zijn burgemeesterschap heeft gesteld. Ook andere hebben een 'groen' karakter. Zo wil hij meer afval recyclen en elektrisch vervoer stimuleren. De stad New York produceert 20.000 ton polystyreenafval per jaar. De vernietiging daarvan kost 20 dollar per ton. In Los Angeles en Seattle lopen vergelijkbare projecten. Bloomberg treedt volgend jaar af. Hij is dan twaalf jaar burgemeester geweest.,Buitenland,https://nos.nl/artikel/474328-new-york-weert-kunststof-bekertje.html
134156,2016-07-07 15:21:00,Syriëganger Maher H. in hoger beroep zwaarder gestraft,"De 22-jarige Syriëganger Maher H. heeft in hoger beroep een zwaardere straf gekregen. Het gerechtshof in Den Haag gaf hem vier jaar gevangenisstraf waarvan twee voorwaardelijk met een proeftijd van nog eens twee jaar. De rechtbank had hem eerder drie jaar cel gegeven. Volgens het hof is opnieuw bewezen dat Maher H. zich in de zomer van 2013 heeft aangesloten bij moslimextremisten in Syrië. Hij bereidde destijds terreurdaden voor, staat in het vonnis. De Syriëganger krijgt tijdens zijn proeftijd elektronisch toezicht. Hij wordt bovendien begeleid door de reclassering die in de gaten houdt of hij minder radicaal wordt. Hij mag van het gerechtshof voorlopig niet in de buurt van de grote Nederlandse luchthavens komen. De straf is gelijk aan de eis van het Openbaar Ministerie. Zijn partner Shukri F. werd in hoger beroep vrijgesproken van ronselpraktijken voor de gewapende jihad. De rechtbank sprak haar eerder ook vrij. Ze krijgt dit keer wel een voorwaardelijke gevangenisstraf van een half jaar voor opruiing. Het Openbaar Ministerie had tegen haar een celstraf van vier jaar geëist.",Binnenland,https://nos.nl/artikel/2116075-syrieganger-maher-h-in-hoger-beroep-zwaarder-gestraft.html
204043,2019-12-19 16:00:00,"VS spreekt Bijleveld tegen: burgerdoden Hawija al 1,5 jaar meegeteld","""Een gerucht"" en ""geen relevant getal"". Dat zei premier Rutte na afloop van het debat eind november over de zeventig burgerdoden van het Nederlandse bombardement in Hawija. Toch stelt een woordvoerder van het Amerikaanse Centcom, het hoofdkwartier van de Amerikaanse militaire missies, dat de 70 burgerdoden al zeker 1,5 jaar worden meegeteld in de statistieken. Vanmiddag wordt minister Bijleveld van Defensie daarom opnieuw over de kwestie bevraagd in de Tweede Kamer. Het was een cruciaal element in de verdedigingslinie van premier Rutte en minister Bijleveld tijdens het debat. Omdat de Amerikanen het officiële dodental nooit hadden vastgesteld, was de ernst van de situatie op het ministerie van Defensie nooit helemaal duidelijk. ""Centcom zegt zelf dat er op geen enkele manier is vast te stellen hoeveel burgerslachtoffers er zijn gevallen,"" aldus Rutte. Het is daarom niet vreemd dat zowel de Tweede Kamer als collega-ministers nooit zijn gewezen op de ernst van het incident, zo is de redenatie van het kabinet. Sterker nog, zo stelde Rutte na afloop, het is nog altijd niet duidelijk hoeveel mensen zijn omgekomen. Dat ligt toch anders, blijkt uit antwoorden die NRC en NOS vandaag ontvingen van de Amerikaanse woordvoerder van de missie in Bagdad, kolonel Myles Caggins. ""De internationale coalitie telt de ongeveer zeventig doden uit de 2015 Hawija luchtaanval al zeker achttien maanden mee in het totale aantal burgerdoden"", mailt hij op vragen van NOS en NRC. In totaal zouden er 1347 doden zijn gevallen bij aanvallen van de internationale coalitie, waaronder dus de 70 uit Hawija. Gisteren nog liet Bijleveld weten het zelf ook te hebben nagevraagd bij Centcom, en dat de burgerslachtoffers die ""zeer waarschijnlijk bij deze wapeninzet zijn gevallen, geen onderdeel uitmaken van het totale aantal van 1347"". Los van de antwoorden van kolonel Caggins zijn er nog meer aanwijzingen dat de Amerikanen al veel langer uitgaan van 70 doden. Zo staat dat dodental in een e-mail die NOS en NRC in december 2018 ontvingen van Centcom. Kolonel Sean Ryan, op dat moment woordvoerder van de operatie tegen IS, liet weten dat bij de aanval op Hawija ""helaas 70 burgers zijn gedood."" Als minister Bijleveld in het tweede debat geconfronteerd wordt met de e-mail zegt ze dat dit is nagevraagd bij Centcom en dat dit op een misverstand berust. ""Het is ook voor Centcom onduidelijk waarom de betrokken woordvoerder tegenover NRC en NOS is afgeweken van de officiële conclusies"", zegt ze. Ook Centcom komt met een nieuwe verklaring: ""Het aantal burgerdoden kunnen we niet bevestigen."" Na het debat hebben NOS en NRC opnieuw contact gezocht met kolonel Ryan, die inmiddels een andere baan heeft bij het Amerikaanse leger. Hij neemt het aantal van zeventig niet terug en laat weten dat zijn informatie in 2018 afkomstig was van de strike cell, een team uit Qatar dat alle informatie voor en na een luchtaanval bijhoudt. Volgens Ryan wordt deze informatie ""constant geëvalueerd en geüpdatet"". Als er nieuw bewijs is over burgerdoden, dan past het team de informatie aan. Op de vraag van NOS en NRC aan Centcom hoe het kan dat volgens Ryan het aantal doden in 2018 wél is vast te stellen, en op dit moment niet meer, komt geen antwoord. Een tweede aanwijzing is een rapport (.pdf) uit 2018 van de National Defense University, een Amerikaanse militaire opleiding. In een grafiek met het aantal door Centcom officieel gerapporteerde burgerslachtoffers, is een enorme piek te zien in juni 2015, het moment van de aanval op Hawija. Volgens de grafiek zijn er tussen de vijftig en honderd officieel gemelde doden en gewonden in die maand. Minister Bijleveld liet gisteren weten, na vragen van SP-Kamerlid Sadet Karabulut, dat in de grafiek inderdaad het aantal officieel bevestigde burgerslachtoffers te zien is. Maar het gaat hier volgens Bijleveld niet om de aanval op Hawija. In deze periode voerde de internationale coalitie namelijk ""alleen al in de omgeving Kirkuk ruim veertig luchtaanvallen uit"". De ontkenning van Bijleveld is opvallend, omdat er in deze periode nauwelijks bevestigde burgerslachtoffers zijn gevallen. Airwars - dat fulltime onderzoek doet naar burgerslachtoffers - analyseerde alle rapportages over burgerslachtoffers van Centcom. De conclusie: Centcom heeft over deze periode (mei-juli 2015), los van Hawija, slechts zes burgerdoden en vier gewonden bij luchtaanvallen in Irak gemeld. Chris Woods, de directeur van Airwars, vindt het antwoord van de minister dan ook onbegrijpelijk. ""Iedereen die even de tijd neemt om de cijfers te analyseren, ziet dat het wel om Hawija moet gaan."" De derde aanwijzing is een maandrapportage die Centcom in april 2017 publiceerde. Daarin schrijft Centcom onderaan het verslag dat er nog tachtig doden zijn gevallen die ""tot nu toe niet zijn gerapporteerd"". Drie Amerikaanse hoge militairen lieten na deze publicatie aan Airwars en het Amerikaanse Foreign Policy weten dat het om doden gaat die gevallen zijn bij bombardementen van niet-Amerikaanse landen. ""Maar de bondgenoten hebben de Verenigde Staten en de internationale coalitie onder druk gezet om details over deze aanvallen niet naar buiten te brengen"", aldus Foreign Policy. Chris Woods van Airwars is, na het analyseren van alle aanvallen, ervan overtuigd dat zeventig van de tachtig doden betrekking hebben op Hawija. Volgens hem hebben de Amerikanen de cijfers in 2017 naar buiten gebracht uit frustratie over het gebrek aan transparantie bij de andere coalitielanden, waaronder Nederland.",Buitenland,https://nos.nl/artikel/2315471-vs-spreekt-bijleveld-tegen-burgerdoden-hawija-al-1-5-jaar-meegeteld.html
24708,2011-09-27 13:39:00,Meldpunt voor gepeste homo's,"De Gay Krant heeft een meldpunt geopend voor homo's en lesbiënnes die gepest worden. Het is volgens hoofdredacteur Henk Krol de hoogste tijd dat er een eind komt aan het gepest en getreiter van homo's en lesbiennes in hun woonomgeving. Aanleiding voor het meldpunt is het bericht in de Telegraaf dat in Den Haag een homopaar moest verhuizen vanwege pesterijen. Na dat bericht kwamen bij de Gay Krant meer meldingen binnen over getreiter. Vorig jaar juni kwam een homostel uit Utrecht al in het nieuws omdat ze na anderhalf jaar pesten besloten te verhuizen. ""Zo'n meldpunt is bitter noodzakelijk"", zegt Krol op de website van de Gay Krant. ""Het is toch van de zotte, dat mensen die in harmonie met hun omgeving willen samenwonen, moeten oprotten terwijl de daders en hun ouders mogen blijven wonen waar ze zitten."" In het Radio 1 Journaal vertelt Krol overdonderd te zijn door de enorme hoeveelheid meldingen die er binnenkomen. ""Hoe we het meldpunt precies gaan organiseren weet ik nog niet, want het loopt echt storm op dit moment. Hier hebben veel meer mensen mee te maken dan we dachten. De politie doet het vaak af als een burenruzie en dan is het na twee maanden dus niet meer terug te vinden in de papieren"", verklaart Krol de oprichting van een apart meldpunt.",Binnenland,https://nos.nl/artikel/276401-meldpunt-voor-gepeste-homo-s.html
64473,2013-07-29 18:41:00,Schade Duits noodweer 100 miljoen,"Het noodweer in Duitsland van de afgelopen dagen heeft voor 100 miljoen euro aan schade gezorgd. Volgens de verzekeraars werden 25.000 gebouwen en duizenden auto's beschadigd, vooral door hagelbuien in het zuiden van het land. In de deelstaat Baden-Württemberg vielen hagelstenen die op sommige plaatsen zo groot waren als tennisballen. Daken van auto's werden ingedeukt en autoruiten sneuvelden. Ook raakten veel zonnepanelen op daken beschadigd. In de buurt van Stuttgart had iemand dubbel pech. De man ontdekte eerst dat zijn voorruit door hagelstenen was vernield en toen hij korte tijd later nog eens een kijkje nam, bleek zijn autoradio gestolen. In de deelstaat Beieren waren er vooral meldingen van omgewaaide bomen en ondergelopen kelders. Duitse weerkundigen zeggen dat het ergste inmiddels achter de rug is en dat er een nieuwe hittegolf voor de deur staat.",Buitenland,https://nos.nl/artikel/534595-schade-duits-noodweer-100-miljoen.html
223016,2021-03-09 07:02:00,Wekdienst 9/3: Stemming immuniteit ex-leider Catalonië • Debat Klaver vs. Hoekstra,"Goedemorgen! De verkiezingen komen dichterbij, dus de frequentie van debatten neemt toe. Vanavond gaat Jesse Klaver van GroenLinks onder leiding van Jeroen Pauw in debat met Wopke Hoekstra van het CDA. En de Catalaanse leider Carlos Puigdemont krijgt de uitslag te horen van een EU-stemming over het opheffen van zijn immuniteit. Maar eerst het weer: vanmorgen is het bewolkt en trekt de regen weg naar het zuiden, vanmiddag is het op de meeste plaatsen droog. Alleen in Limburg valt nog af en toe nog wat regen. Het wordt 6 tot 8 graden. De komende dagen is het zacht en wisselvallig en vooral donderdag staat er veel wind. Ga je de weg op? Hier vind je het overzicht van de werkzaamheden. Check hier de dienstregeling voor het spoor. De toon van de persconferentie was volgens communicatie-experts optimistischer dan anders. Terwijl er eigenlijk geen groot goed nieuws was te delen, werd er perspectief geschetst. De aangekondigde versoepelingen leidden bij winkeliers, de horeca en studenten tot blijdschap. Winkeliers zijn blij dat grotere winkels vanaf 16 maart meer klanten mogen ontvangen, al zegt brancheorganisatie INretail dat de enige echte oplossing volledige heropening van de winkels is. Ook werd duidelijk dat terrassen mogelijk volgende maand weer open mogen. Koninklijke Horeca Nederland noemt dat ""langzaam maar zeker een beetje licht aan het einde van de tunnel"", maar wil ook dat het kabinet kijkt naar verdere versoepelingen. Het Interstedelijk Studenten Overleg is blij dat het hoger onderwijs in de week voor het paasweekend mogelijk weer gedeeltelijk open kan. Lees hier meer over de versoepelingen: Unilever stopt met 'normaal' op schoonheidsproducten: Fabrikant Unilever wil af van de term om inclusiever te zijn. Het bedrijf heeft een enquête gehouden en meer dan de helft van de respondenten voelt zich niet aangesproken als er 'normaal' op de verpakking van een haar- of huidproduct staat. ""Het woordje 'normaal' van de verpakking halen lost het probleem niet op"", zegt een Unilever-directeur tegen persbureau Reuters, ""maar we denken dat het wel een belangrijke stap is naar meer inclusiviteit in de definitie van schoonheid."" Fijne dag!",Binnenland,https://nos.nl/artikel/2371890-wekdienst-9-3-stemming-immuniteit-ex-leider-catalonie-debat-klaver-vs-hoekstra.html
224017,2021-04-01 03:23:00,"Alsnog Songfestival met publiek, ongeveer helft van toeschouwers welkom","Bij het Eurovisie Songfestival in Rotterdam Ahoy in mei mag publiek aanwezig zijn. Dat bevestigt de organisatie van het internationale liedjesfestijn. Het kabinet wil het evenement als een zogenoemd fieldlab organiseren, een praktijktest om te onderzoeken hoe grotere evenementen op een veilige en verantwoorde manier met publiek erbij kunnen plaatsvinden. Bij alle negen shows - zes repetities, twee halve finales en de finale - kunnen per keer maximaal 3500 toeschouwers aanwezig zijn. Die moeten een negatieve coronatestuitslag hebben om naar binnen te mogen. 3500 mensen per show is ongeveer de helft van het aantal dat vorig jaar per keer werd verwacht. De afgelopen maanden heeft de organisatie gewerkt aan vier scenario's om het Songfestival door te kunnen laten gaan. De focus lag daarbij op het naar Nederland halen van alle 39 deelnemende landen, met uitgebreide coronamaatregelen en een testprogramma. De organisatie is blij met de keuze voor een Songfestival met toeschouwers. ""Dat we nu de mogelijkheid krijgen om het draaiboek voor een Eurovisie Songfestival met publiek weer open te slaan, is iets waar we alleen maar van konden dromen"", zegt uitvoerend producent Sietse Bakker. ""We zijn het kabinet en Fieldlab Evenementen dankbaar voor dit perspectief en het vertrouwen dat ze ons hierin geven."" In de komende weken wil de organisatie meer duidelijkheid geven over de manier waarop publiek tussen 18 en 22 mei wordt ontvangen en hoe de kaartverkoop zal plaatsvinden. Dat gebeurt in nauw overleg met de European Broadcasting Union (EBU), de gemeente Rotterdam en Ahoy. Tegen De Telegraaf zegt demissionair minister Slob van Media dat eind april definitief wordt bekeken of het Songfestival verantwoord op deze manier kan doorgaan. Als het virus weer de overhand neemt, is er een mogelijkheid dat kijkers het evenement via de televisie moeten volgen. De krant meldt ook dat door de reisbeperkingen vooralsnog alleen Nederlandse fans welkom zijn. Het Songfestival had eigenlijk vorig jaar al moeten plaatsvinden in Rotterdam, maar door de wereldwijde uitbraak van het coronavirus ging het niet door. Er was wel een alternatief programma met de inzendingen van alle deelnemende landen. Dit jaar doet namens Nederland opnieuw zanger Jeangu Macrooy mee, ditmaal met het nummer Birth of a new age. Er zijn de afgelopen tijd meer praktijktesten geweest. Een eerder fieldlab was bijvoorbeeld de wedstrijd Nederland-Letland, afgelopen week, waar 5000 toeschouwers bij mochten zijn. Ook zijn er eerder bij wijze van experiment festivals, congressen en cabaretvoorstellingen georganiseerd waarbij het doel was te ontdekken hoe dit soort evenementen weer coronaproof gehouden kunnen worden.",Binnenland,https://nos.nl/artikel/2374944-alsnog-songfestival-met-publiek-ongeveer-helft-van-toeschouwers-welkom.html
83789,2014-06-06 13:21:00,Lagarde: ik word geen EC-voorzitter,"IMF-voorzitter Christine Lagarde wil geen voorzitter worden van de Europese Commissie. ""Ik ben geen kandidaat, want ik heb namelijk al een baan"", zei ze in Londen. ""Ik vind mijn huidige baan bovendien nogal belangrijk en ik ben van plan om mijn hele termijn uit te zitten."" De naam van Lagarde (58) gaat al enige tijd rond als opvolger van José Manuel Barroso. Begin deze week kwam in het nieuws dat de Duitse bondskanselier Merkel aan de Franse president Hollande had gevraagd of hij Lagarde wilde voordragen. Dat bericht werd later door Berlijn tegengesproken. Officieel steunt Merkel de christen-democratische kandidaat die het Europarlement naar voren heeft geschoven: Jean-Claude Juncker.",Buitenland,https://nos.nl/artikel/657639-lagarde-ik-word-geen-ec-voorzitter.html
184080,2018-11-06 00:22:00,Amerikaanse turnbond dreigt al zijn rechten kwijt te raken,"In een laatste redmiddel om schoon schip te maken binnen de Amerikaanse turnwereld is het Amerikaanse olympisch comité (USOC) van plan de nationale turnbond niet meer te erkennen als officiële instantie en de 150.000 actieve atleten elders onder te brengen. ""Jullie verdienen beter"", richt voorzitter Sarah Hirshland zich in een open brief tot alle turners die getroffen zijn door het schandaal rond teamarts Larry Nassar, die in februari is veroordeeld voor het grootschalige misbruik van turnsters. Een deel van de Amerikaanse turnbond heeft geprobeerd de misbruikzaak in de doofpot te stoppen. Het USOC acht het huidige bestuur van de turnbond - dat op zoek is naar zijn vierde voorzitter in negentien maanden - niet capabel genoeg om een nieuwe koers te varen. ""We hebben de afgelopen maanden oplossingen proberen te vinden, maar dat is niet gelukt"", aldus Hirshland, daags nadat Amerika negen gouden medailles heeft gewonnen bij de WK in Doha. De turnbond reageert als volgt: ""We hebben de brief van het USOC gelezen en bekijken wat de beste stap voorwaarts is voor onze atleten, leden, organisatie en staf."" Het USOC beslist binnenkort door middel van een interne stemming of de turnbond zijn status mag behouden of verliest. Onlangs sleepten voormalig turnsters Tasha en Jordan Schwikert de Amerikaanse turnbond én het USOC voor de rechter, omdat volgens de zussen de twee organisaties hen in hun topsportperiode niet hebben beschermd tegen Nassar. ""De aankondiging van het USOC om de turnbond niet meer te erkennen is dan ook een afleidingsmanoeuvre van hun eigen fouten in deze zaak"", laten Michelle Simpson Tuegel en Mo Aziz, de advocaten van de zussen Schwikert, weten. Rachel Denhollander, een van de vele turnsters die misbruik door Nassar naar buiten bracht, is juist wel blij met deze stap van het USOC. ""DANK JULLIE WEL"", twittert ze in hoofdletters.",Buitenland,https://nos.nl/artikel/2258091-amerikaanse-turnbond-dreigt-al-zijn-rechten-kwijt-te-raken.html
204815,2020-01-07 08:59:00,Waarom de Australische premier zich ook politiek tussen twee vuren begeeft,"#ScottyFromMarketing en #Smoko zijn slechts twee van de hashtags waarmee de Australische premier Scott Morrison op sociale media belachelijk wordt gemaakt. Veel Australiërs zijn boos op Morrison vanwege zijn optreden tegen de aanhoudende bosbranden. Ze vinden dat de 51-jarige conservatieve leider te weinig doet om de crisis op te lossen; te weinig tegen de oorzaak en te weinig om de natuurbranden onder controle te krijgen. Vorig jaar april werd de premier al door experts gewaarschuwd dat er noodhulp nodig was. Gisteren kondigde Morrison uiteindelijk pas een noodfonds van 1,25 miljard euro aan voor de wederopbouw na bosbranden, maar voor veel inwoners komt dat geld veel te laat. De branden woeden sinds november, maar de onvrede kreeg de overhand toen Morrison in december op vakantie ging naar Hawaï. ""Op dat moment op vakantie gaan was een politieke doodzonde"", zegt correspondent Eva Gabeler. ""Morrison zat met zijn gezin in een luxe hotel terwijl Australiërs hun huis verloren, vrijwillige brandweerlieden zichzelf in de schulden staken door hun werk te verwaarlozen en het land op dat moment juist een sterke leider nodig had."" De bosbranden hadden volgens experts toen al een ongekende omvang en intensiteit, en het dodental bleef oplopen. In deze slider zie je welke gebieden in brand staat en hoe snel het vuur zich uitbreidt: In Morrisons afwezigheid werden ook nieuwe hitterecords gevestigd. Het werd op 18 december gemiddeld genomen de warmste dag ooit gemeten in Australië. De dag erna werd dat record alweer verbroken. Uiteindelijk kortte de premier zijn vakantie in en maakte hij bij terugkomst excuses. Maar de politieke schade was al geleden. Op Twitter verschenen talloze spottende video's en foto's, waarop bijvoorbeeld Morrison in zijn zwembroek gevluchte mensen op het strand een handdruk aanbiedt. De hashtag #ScottyFromMarketing verwijst naar zijn carrière in de marketingbranche: ""De premier wordt een gebrek aan leiderschap verweten. Daar past #ScottyFromMarketing goed in"", zegt Gabeler. ""Critici zeggen dat zijn kiezers precies hebben gekregen waarvoor ze stemden: een prima kerel van de marketing-afdeling, maar absoluut geen leider."" Een groot deel van de kritiek richt zich op de houding van Morrison tegenover klimaatverandering. Hij erkent dat er een mogelijke link is tussen het hevige bosbrandseizoen en het veranderende klimaat. Maar hij weigert vooralsnog om de enorme kolenindustrie van Australië beperkingen op te leggen. Australië is de grootste exporteur van kolen wereldwijd. In 2018 leverde de handel in kolen het land zo'n 67 miljard Australische dollar op, 41 miljard euro. De premier benadrukt dat er tienduizenden Australiërs in de sector werken en die banen wil hij behouden. Gabeler: ""Dit blijft een gevoelig onderwerp, ook bij zijn achterban. Met dit standpunt is hij door de bosbranden in een onmogelijke positie terechtgekomen. Wetenschappers zeggen dat de omstandigheden waardoor de bosbranden nu zo hevig zijn veroorzaakt worden door klimaatverandering."" Zijn terughoudendheid kenmerkt het standpunt van de conservatieve regering als het gaat over dit gevoelige thema. Evenals dat van de twee conservatieve coalities hiervoor. Dat botst enorm met het deel van de bevolking dat gelijk maatregelen eist om de impact van klimaatverandering te beperken. Deze groep zegt dat Australië niet voor niets de drie droogste jaren op en rij beleeft. Deze twee conflicterende wereldvisies leiden tot een grote verdeeldheid onder de Australiërs. In deze video wordt de onvrede hierover duidelijk: de premier krijgt geen hand in de brandweerkazerne van door natuurbranden getroffen gebied: De premier is het vrijwillige brandweerkorps tegemoet gekomen met extra geld voor bluswagens en betaald verlof voor vrijwilligers die in de publieke sector werken. Ook is er 2 miljard dollar, ruim 1,2 miljard euro, extra toegezegd voor herbouw in het rampgebied. ""De natuurbranden blijven de komende maanden branden"", zegt de premier. ""En daarom is dit een aanvullende investering. Als er meer nodig is, dan zal daarvoor worden gezorgd."" Maar voor de tegenstanders van Morrison zal dat niet voldoende zijn. Die willen dat hun premier ook de kolenindustrie aanpakt. Maar gezien de enorme economische belangen die daarmee gemoeid zijn, lijkt de kans daarop klein. ""Partijgenoten die de relatie tussen klimaatverandering en de bosbranden ontkennen worden nu wel teruggefloten"", zegt Gabeler. ""Maar het blijft voor Morrison lastig om een balans te vinden tussen wat zijn kiezers willen horen, en wat wetenschappers over klimaatverandering en bosbranden zeggen.""",Buitenland,https://nos.nl/collectie/13818/artikel/2317625-waarom-de-australische-premier-zich-ook-politiek-tussen-twee-vuren-begeeft
177601,2018-07-02 02:02:00,Nederlander komt om bij jetski-ongeluk in België,"Een Nederlandse jetskiër is omgekomen bij een ongeluk op een kanaal in de Belgische gemeente Lanaken. De 55-jarige inwoner van Sittard zou van zijn jetski zijn gevallen toen hij een scherpe bocht maakte. Hulpdiensten hebben nog geprobeerd om de man te reanimeren, maar hij is op de plek van het ongeluk overleden. Nadat de Nederlander in het water terecht was gekomen, hadden omstanders eerst niet in de gaten dat hij er slecht aan toe was, melden Belgische media. Pas toen de man na zijn val niet reageerde, kwamen ze in actie. Een vriend sprong vervolgens in het water om hem eruit te halen. Het ongeluk gebeurde op een kanaal dat populair is bij watersporters. Getuigen zeggen dat ze de verongelukte man en zijn vriend daar de afgelopen dagen vaker hebben gezien.",Buitenland,https://nos.nl/artikel/2239420-nederlander-komt-om-bij-jetski-ongeluk-in-belgie.html
69277,2013-10-16 20:36:00,Bacteriële infecties eerder ontdekt,"Met een nieuwe techniek kunnen bacteriële infecties eerder worden onderscheiden van normale lichaamsafweerreacties van het lichaam. Dan wordt sneller duidelijk of een infectie met antibiotica behandeld moet worden of niet. Op die manier kan het aantal ""Middeleeuwse wonden"" dat na operaties ontstaat flink worden verminderd. Dat bespaart leed en kosten, zegt hoogleraar chirurgie Go van Dam van het UMC Groningen. Door de vergrijzing krijgen steeds meer mensen een nieuwe heup of knie. ""Daarbij wordt gebruik gemaakt van kunstmatige materialen,"" zegt van Dam. ""Het lichaam reageert daar in eerste instantie vaak geïrriteerd op. Je ziet dan een rode, warme, gezwollen huid."" Zo'n reactie hoeft niet met antibiotica behandeld te worden. Maar dezelfde klachten kunnen ook wijzen op een infectie die door een bacterie wordt veroorzaakt. Dan is het wel belangrijk dat zo snel mogelijk gestart wordt met antibiotica, zegt Van Dam. Door een heel klein beetje fluorescerende infrarood kleurstof te injecteren gecombineerd met het gebruik van het antibioticum vancomycine kan met behulp van een infrarood camera al heel vroeg vastgesteld worden of een wond geïnfecteerd is. Bij muizen en menselijk materiaal van overleden patiënten werkt de nieuwe techniek. Het onderzoek waaruit dit blijkt is net verschenen in het vakblad Nature Communications. Onderzoekers van het UMC Groningen ontwikkelden die nieuwe techniek onder leiding van hoogleraren Go van Dam en Jan Maarten van Dijl. Onderzoeker Van Dam denkt al op korte termijn gebruik te kunnen maken van de nieuwe techniek. ""Ik verwacht in september 2014 al de eerste patiënten te behandelden. Een soortgelijke methode wordt in de oncologie al breed toegepast."" Artsen hebben volgens van Dam nu geen middelen om het onderscheid tussen een afweerreactie van het lichaam en een infectie helder en tijdig te maken. ""Met alle gevolgen van dien. Als we na vijf dagen alsnog beginnen met antibiotica, kan het al te laat zijn. De wonden die dan ontstaan, kunnen wij als artsen heel moeilijk behandelen. Dat leidt vaak tot hele nare situaties, tot aan opnieuw opereren. Maar je wilt ook niet uit voorzorg beginnen met antibiotica, want daardoor worden steeds meer bacteriën ongevoelig voor de werking van antibiotica."" Orthopeden van het UMC Groningen onderzochten wat de complicaties van een geïnfecteerde heup kosten. ""Dat loopt op tot 150.000 euro,"" zegt Van Dam. ""Denk aan de kosten van heropname, heropereren, revalidatie et cetera."" De eenmalige investeringskosten voor het ziekenhuis van de camera laten zich volgens Van Dam ruimschoots terugverdienen. De camera kost op dit moment ongeveer 300.000 euro. Naast het UMC Groningen, beschikken ook het UMC Utrecht en het LUMC in Leiden over zo ́n camera.",Binnenland,https://nos.nl/artikel/563307-bacteriele-infecties-eerder-ontdekt.html
70616,2013-11-07 13:16:00,Leert beursbaby Twitter van FB?,"Wie een stukje Twitter koopt, neemt plaats in een rollercoaster. Winst heeft het bedrijf sinds de oprichting in 2006 nooit gemaakt. Het bedrijf tempert dan ook de verwachtingen. Doe het niet voor winst op de korte termijn, is de boodschap. Dat zie je ook bij andere technologiebedrijven die de sprong naar de beurs waagden. Neem kortingssite Groupon in 2011. Het eerste aandeel kostte ruim 26 dollar. Daarna ging het snel bergafwaarts. Eind 2012 ging het beetje bij beetje weer in stijgende lijn. Voor een aandeel in de kortingssite betaal je nu bijna 10 dollar. In hetzelfde jaar ging ook Zynga naar de beurs. Openingskoers: 9.50 dollar. Het bedrijf is bekend van spelletjes op Facebook. De bekendste daarvan is Farmville. De beursgang van Zynga was veelbelovend. Maar vanaf het moment dat het minder goed ging met Facebook, ging het ook minder goed met Zynga. En dus besloot de spelletjesmaker zich te richten op de eigen site. Ook wordt er geïnvesteerd in games op smartphones. De prijs van een aandeel is het afgelopen jaar min of meer stabiel gebleven. Een aandeel kost nu ongeveer 3.50 dollar. In 2012 nam vriendennetwerk Facebook ook de stap om naar de beurs te gaan. Er waren torenhoge verwachtingen. De introductieprijs van een aandeel was 38 dollar. De hoop op een koersstijging bleek al snel vals. Het ging niet goed met de aandelen van Facebook. In september 2012 kostte een aandeel nog maar 17 dollar. Doemdenkers kregen echter ongelijk. Sinds juli dit jaar stijgt de koers door een hogere omzet dan verwacht. Op dit moment kost een aandeel ongeveer 50 dollar. Behaalde resultaten in het verleden bieden dus geen enkele garantie voor de toekomst, zoals het adagium luidt. Geen winst boeken in zeven jaar tijd, en tegelijkertijd het aantal gebruikers fors zien groeien. In de aanloop naar de beursgang heeft Twitter tot twee keer toe de introductieprijs van een aandeel verhoogd. Openingskoers op de New York Stock Exchange is vandaag 26 dollar. Het bedrijf is realistisch, en heeft al laten weten dat beleggers op korte termijn niet veel moeten verwachten. Twitter neemt de beslissing om naar de beurs te gaan in ""het belang van de gebruiker"". De relatie met adverteerders komt misschien niet overeen met de kortetermijnverwachtingen van investeerders"". Wat een aandeel dus echt waard is, zien we niet vandaag of morgen, maar in de vooralsnog ongewisse toekomst.",Economie,https://nos.nl/artikel/572042-leert-beursbaby-twitter-van-fb.html
165974,2017-12-06 12:45:00,Waarom erkent de VS Jeruzalem als hoofdstad en wat maakt dat uit?,"Israël noemt Jeruzalem de eeuwige en ondeelbare hoofdstad van de Joodse staat, maar ook de Palestijnen claimen al-Quds (zoals zij de stad noemen) als hoofdstad van hun toekomstige staat. Die tegengestelde belangen zorgen ervoor dat Jeruzalem internationaal gezien niet de status heeft van hoofdstad. Daar komt nu voor de Amerikanen verandering in, want de VS erkent de stad als ongedeelde hoofdstad van Israël. Een bijzondere stap. Maar waarom doet de VS het? En wat is nou precies het probleem met Jeruzalem? Vijf vragen en antwoorden over deze netelige kwestie. Dat gebeurde al vlak na de oprichting van de staat Israël in 1948. In een VN-plan uit 1947 voor de verdeling van Palestina in een Arabisch deel en een Joods deel stond dat Jeruzalem onder regime van de VN kwam te staan. Maar de eerste Arabisch-Israëlische oorlog in 1948 gooide roet in het eten. Het westen van de stad kwam in handen van Israël, het oosten werd bezet door het Jordaanse leger. Toen al riep Israël West-Jeruzalem uit tot hoofdstad. Jordanië riep Oost-Jeruzalem uit tot tweede hoofdstad van het land. Zo'n twintig jaar later, in 1967, brak er weer oorlog uit. Israël en de Arabische landen Egypte, Syrië en Jordanië raakten in een conflict dat een kleine week duurde. In deze Zesdaagse Oorlog veroverde Israël Oost-Jeruzalem. Na de annexatie riep Israël de hele stad uit tot ondeelbare hoofdstad. In de jaren daarna bouwde Israël nederzettingen in en rond bezet Oost-Jeruzalem, voor zo'n 200.000 Joden. Die nederzettingen zijn volgens internationale wetgeving illegaal. De internationale gemeenschap heeft de annexatie van Oost-Jeruzalem nooit erkend. Dat heeft voor een groot deel te maken met de heilige plaatsen die er zijn. In en rond de stad liggen plaatsen die belangrijk zijn in het jodendom, het christendom en de islam. De joden hebben er onder meer de Klaagmuur, een restant van de Tweede Tempel die rond het jaar 70 is verwoest door de Romeinen. Na de verwoesting is volgens sommige joden de sjechiena, de aanwezigheid van God, op die plek gebleven. Op een steenworp afstand staan de al-Aqsamoskee en de Rotskoepel, volgens moslims op de plek waar de profeet Mohammed een nachtreis naar de hemel heeft gemaakt. En ook voor christenen is de stad van bijzondere waarde: volgens hen heeft Jezus er de kruisweg gelopen over de Via Dolorosa naar zijn executieplaats en is hij er begraven geweest, op de plaats waar nu de Heilig Grafkerk staat. In Jeruzalem staan tegenwoordig het Israëlische parlement, het Hooggerechtshof en de ministeries. Maar geen enkel land heeft er een ambassade; die staan vanwege de bijzondere status van Jeruzalem allemaal zo'n 70 kilometer verderop in 'neutraal' Tel Aviv. Ook de Nederlandse ambassade is daar. Overigens heeft Nederland ook een ambassadekantoor in Ramallah, in Palestijns gebied. Eigenlijk heeft de VS het begin van deze stap ruim twintig jaar geleden al gezet. Toen nam het Congres de Jerusalem Embassy Act aan. In die wet staat dat de VS de ambassade gaat verplaatsen van Tel Aviv naar Jeruzalem. Sinds 1995 hebben alle presidenten elk half jaar een zogenoemde waiver getekend om de uitvoering tegen te houden. Telkens was het argument dat de nationale veiligheid in het geding was. Amerika heeft veel belangen in de regio en een dergelijke wijziging in beleid heeft gevolgen, was het idee. Trump is nu de eerste Amerikaanse leider die de deadline van de waiver liet verlopen. Het erkennen van Jeruzalem als hoofdstad is een verkiezingsbelofte van Trump. Critici zeggen dat hij dit doet om religieus-rechts in de VS tevreden te stellen, een belangrijk deel van zijn kiezers. Veel van die evangelicals vinden dat het Joodse volk een speciale status heeft en dus geholpen moet worden. Het Amerikaanse ministerie van Buitenlandse Zaken zegt simpelweg: de president erkent wat al vele jaren de realiteit is, Jeruzalem is de facto al de hoofdstad van Israël. Maar de erkenning van Jeruzalem als hoofdstad kan de zogeheten tweestatenoplossing in de weg staan. Internationaal wordt dat gezien als dé manier om het Israëlisch-Palestijnse conflict te beëindigen. De Palestijnen krijgen dan net als de Israëliërs een eigen staat en ze willen daarbij (Oost-)Jeruzalem als hoofdstad. De Europese Unie, en dus ook Nederland, staat die oplossing voor. Op dit moment is er overigens sprake van een Israëlische staat en Palestijnse gebieden, onder Palestijns bestuur. In de vredesonderhandelingen zit al jaren niet echt schot. De Arabische wereld is boos. De Jordaanse koning heeft Trump gewaarschuwd voor gevaarlijke gevolgen voor de stabiliteit en veiligheid in de regio. De Palestijnse president Abbas gebruikte ongeveer dezelfde bewoordingen. En de Saudische koning Salman waarschuwt dat dit besluit de islamitische wereld kan doen ontvlammen. De Palestijnen hebben al drie dagen van demonstraties aangekondigd. Gevreesd wordt voor dezelfde (of ergere) taferelen als deze zomer. Toen ontstond er onrust nadat Israël detectiepoortjes had geplaatst bij de Tempelberg. Overigens was dat weer een reactie op een aanslag van Palestijnen op Israëlische agenten. Ook de EU is niet echt te spreken over Trumps plan. EU-buitenlandcoördinator Mogherini zei gisteren dat de stad zowel de hoofdstad van Israël als van de Palestijnen moet worden. De Turkse president Erdogan heeft gedreigd de diplomatieke banden met Israël te verbreken als de VS Jeruzalem erkent. Nederland, van oudsher een bondgenoot van Israël, heeft nog niet gereageerd op het voornemen van de VS. In februari schreef de toenmalige minister van Buitenlandse Zaken Koenders aan de Kamer dat er een negatief signaal zou uitgaan van een verplaatsing van de Amerikaanse ambassade. ""En dat een dergelijke stap tot verdere spanningen zou kunnen leiden."" Voor veel Israëliërs is de erkenning van de VS goed nieuws, want de meesten zien Jeruzalem allang als eeuwige en ondeelbare hoofdstad. En dan is bevestiging van de belangrijkste bondgenoot wel prettig. Maar er zijn ook mensen die twijfelen of het wel de juiste timing is en of het niet grote schade toebrengt aan het vredesproces. De burgemeester van Jeruzalem reageerde eerder al. ""Uit naam van de inwoners van Jeruzalem, al meer dan 3000 jaar het kloppende hart van het Joodse volk, dank ik de VS voor de intentie om Jeruzalem te erkennen als hoofdstad.""",Buitenland,https://nos.nl/artikel/2206221-waarom-erkent-de-vs-jeruzalem-als-hoofdstad-en-wat-maakt-dat-uit.html
23511,2011-09-03 15:56:00,Iraniërs bespioneerd na hack in Nederland,"De computerhack bij Diginotar heeft mogelijk ernstige gevolgen voor 300.000 mensen in Iran. Hun internetverkeer is gevolgd met behulp van certificaten die werden vervalst dankzij de hack bij het Nederlandse bedrijf. Onlangs werd bekend dat Iraanse hackers Diginotar hebben gekraakt en allerlei certificaten hebben vervalst. Dat gebeurde mogelijk in opdracht van de Iraanse overheid. De certificaten zijn gebruikt om internetgebruikers in Iran te misleiden, zodat hun mails en andere gegevens bekeken konden worden. Nederlandse overheidssites zijn via Diginotar beveiligd. Minister Donner wil niet meer met dat bedrijf samenwerken.",Binnenland,https://nos.nl/artikel/269697-iraniers-bespioneerd-na-hack-in-nederland.html
31332,2012-02-03 12:14:00,Rechters vervolgd voor meineed,"Justitie vervolgt twee voormalige rechters voor hun optreden in de zogeheten Chipsholzaak. De twee, Pieter Kalbfleisch en Hans Westenberg, worden verdacht van meineed. Het is de eerste keer in Nederland dat rechters of oud-rechters voor meineed worden vervolgd. Kalbfleisch, tot april vorig jaar topman bij de Nederlandse Mededingingsautoriteit, zou toen hij nog rechter was aan vriendjespolitiek hebben gedaan in de Chipsholzaak, waarin Schiphol en projectontwikkelaar Chipshol tegenover elkaar stonden. De zaak draait om gesjoemel met bouwgrond bij Schiphol en loopt al sinds 1993. Chipshol zou in de rechtsgang door Kalbfleisch zijn benadeeld. Kalbfleisch was bevriend met een oud-aandeelhouder van Chipshol en hij zou rechter Hans Westenberg hebben gevraagd in diens voordeel te oordelen. Dat deed Westenberg en daardoor verloor Chipshol veel geld en grond. De voormalige rechters hebben onder ede ontkend dat ze een dubieuze rol hebben gespeeld, maar de Rijksrecherche heeft daar nu wel aanwijzingen voor. Het onderzoek dat in februari 2010 in gang werd gezet, richtte zich in eerste instantie alleen op Westenberg, tegen wie Chipshol aangifte had gedaan. Ongeveer een jaar later werd het uitgebreid met de tweede verdachte, Kalbfleisch. ",Binnenland,https://nos.nl/artikel/336983-rechters-vervolgd-voor-meineed.html
210526,2020-05-23 15:38:00,Koopzondag op Eerste Pinksterdag schrikt christelijk Elburg op,"Hoewel de gemeenteraad in meerderheid er fel op tegen is, zullen 23 winkels in Elburg op Eerste Pinksterdag open zijn. ""We willen een statement maken richting de lokale politiek"", zegt Joop Zwart bij Omroep Gelderland. Hij heeft een kledingwinkel en is bestuurslid van de Winkel Vesting Elburg. ""Zonder een tijdelijke koopzondag redden we het niet, dan vallen er straks meerdere winkels om."" Elburg is een oud vestingstadje op de Veluwe, aan de boorden van het Veluwemeer. Het is een toeristische trekpleister, maar ook een plaats waar de bevolking voor het overgrote deel zeer gelovig is. In de gemeenteraad hebben ChristenUnie, Algemeen Belang en SGP samen met het CDA een meerderheid. ChristenUnie-fractievoorzitter Han Dickhof voelt niets voor een koopzondag op Eerste Pinksterdag. ""Wij hebben een duidelijk standpunt ingenomen in ons verkiezingsprogramma. Daar zijn wij op verkozen, en ik zie op dit moment geen reden om van ons standpunt af te wijken"", zei hij deze week. ""Ik begrijp dat wel, vanwege een deel van hun achterban"", zegt Zwart. ""Ik ben ook christen. Ik heb altijd gezegd dat ik mijn winkel niet op zondag open zal gooien, ook al ben ik wel voorstander van keuzevrijheid. Maar dit jaar is bijzonder, en ook ik wil graag in deze crisistijd mijn winkel op zondag openen. Daarom is het nu tijd voor burgerlijke ongehoorzaamheid."" Niet alle winkels zullen op Eerste Pinksterdag open zijn. ""Maar de ondernemers die dichtblijven, zijn wel solidair met ons"", meent Zwart. Hij vindt dat de gemeente, die de kwestie maandagavond bespreekt, op 31 mei de andere kant moet opkijken en geen handhavers op pad moet sturen om winkeliers te beboeten. Overigens begint de koopzondag pas om 13.00 uur, ruim nadat de laatste kerkdienst is afgelopen. Verantwoordelijk wethouder Arjan Klein was niet bereikbaar voor commentaar.",Regionaal nieuws,https://nos.nl/artikel/2334839-koopzondag-op-eerste-pinksterdag-schrikt-christelijk-elburg-op.html
251150,2023-04-11 16:29:54,Voor het eerst wombat geboren in Nederlandse dierentuin,"In dierentuin BestZoo in Best is een wombat geboren. Het is de eerste keer dat er zo'n buideldier is geboren in een Nederlandse dierentuin, zegt BestZoo tegen Omroep Brabant. ""We hadden het diertje zelf al een keer voorzichtig uit de buidel zien gluren. Dat wilden we niet direct bekendmaken omdat we dan veel bezoekers teleur moeten stellen. Jonge wombats laten zich namelijk zelden zien"", zegt Jos Nooren, eigenaar van BestZoo. Gisteren liet het dier zich voor zover bekend voor het eerst zien aan bezoekers, vanuit de buidel van de moeder. ""Deze wombat laat zich voor het eerst duidelijk zien, maar we hebben geen idee wanneer het dier geboren is. Het beestje kan vier, vijf of zelf zes maanden oud zijn."" Doordat de jonge wombat nog in de buidel zit is die nog niet goed te zien voor bezoekers: Het Australische buideldier is om verschillende redenen uniek. Zo is het het enige dier met vierkante drollen. Een jong is bij de geboorte piepklein, ongeveer twee centimeter groot. Na de geboorte blijft het nog maandenlang in de buidel van de moeder. In de wereld zijn niet veel dierentuinen die wombats hebben. Toen de wombats twee jaar geleden vanuit Australië naar Best kwamen, moest de Australische overheid de komst en het verblijf van de dieren goedkeuren. Wat er nu met de jonge wombat gebeurt, blijft nog even spannend. ""Als de moeder genoeg melk heeft, wordt de buidel te zwaar en dan komt het beestje naar buiten. Voor nu is het afwachten wanneer dat gaat gebeuren.""",Omroep Brabant,https://nos.nl//artikel/2471025-voor-het-eerst-wombat-geboren-in-nederlandse-dierentuin
131175,2016-05-26 08:41:00,Staking ontregelt treinverkeer in België,"Het treinverkeer in België is flink ontregeld door een staking bij spoorwegmaatschappij NMBS. In het zuiden van het land rijden geen treinen en ook het treinverkeer in het noorden heeft last van de staking, zegt NMBS. Gisteren hield het spoorwegpersoneel al spontane acties. Hierop volgde een oproep om vandaag te staken. De werknemers zijn het niet eens met een wijziging van hun verlofregeling. Hierdoor raken ze een tot twee verlofdagen kwijt. De problemen op het Belgische spoor houden waarschijnlijk de hele dag aan. Reizigers wordt geadviseerd om de website van de NMBS goed in de gaten te houden. De Belgische minister van Mobiliteit, François Bellot, betreurt de staking. Volgens hem worden mensen 'gegijzeld' door de acties. Ook reizigersorganisaties zijn woedend, vooral omdat de acties zo kort van te voren zijn aangekondigd.",Buitenland,https://nos.nl/artikel/2107278-staking-ontregelt-treinverkeer-in-belgie.html
56362,2013-03-22 16:45:00,Israëlisch excuus aan Turkije,"De Israëlische premier Netanyahu heeft excuus aangeboden aan zijn Turkse ambtgenoot Erdogan voor de doden die vielen bij het incident met een Gaza-vloot in 2010. Netanyahu belde met Erdogan om hem ook te zeggen dat hij het betreurt dat de relatie tussen Israël en Turkije daarna verslechterd is. Kort voor hij vertrok uit Israël heeft president Obama Netanyahu aangemoedigd met Erdogan in gesprek te gaan, hebben Amerikaanse diplomaten gezegd. Netanyahu heeft Turkije aangeboden om compensatie te betalen voor de familie van de slachtoffers. Israël en Turkije hebben nu afgesproken om de onderlinge betrekkingen te verbeteren. Ook is samenwerking aangekondigd ter verbetering van de humanitaire situatie in de Gazastrook. Het Gaza-incident speelde zich af in mei 2010. Een vloot van internationale schepen wilde toen goederen afleveren in de Gazastrook en de Israëlische blokkade op zee voor het gebied doorbreken. Bij een gevecht op een schip waar Israëlische commando's aan boord gingen werden negen Turken en een Amerikaan gedood.",Buitenland,https://nos.nl/artikel/487553-israelisch-excuus-aan-turkije.html
110768,2015-08-11 21:21:00,Vijftig migranten op zee vermist voor Italiaanse kust,"Bij een nieuwe ramp met een rubberboot vol migranten worden zeker vijftig opvarenden vermist. Meer dan vijftig anderen zijn door de Italiaanse marine gered uit zee. De vluchtelingen waren vanuit Libië onderweg naar Italië. Er zouden rond de 100 mensen aan boord zijn geweest. De overlevenden worden naar Lampedusa gebracht, meldt een woordvoerder van de Internationale Organisatie voor Migratie (IOM) op Twitter. De rubberboot waarop ze de Italiaanse kust wilden bereiken is volgens Italiaanse media half gezonken. Een jonge moeder die aan boord was heeft gezegd dat een van de smokkelaars tijdens de mislukte overtocht heeft gedreigd om kinderen overboord te gooien. Er zijn vier smokkelaars opgepakt. De gedeeltelijk leeggelopen rubberboot werd gezien door een helikopter. Een schip dat eerder vandaag al een reddingsoperatie uitvoerde waarbij 119 mensen werden gered, is gelijk naar de onheilsplek gevaren.",Buitenland,https://nos.nl/artikel/2051545-vijftig-migranten-op-zee-vermist-voor-italiaanse-kust.html
26676,2011-11-05 15:42:00,Britse kettingbotsing eist zeven levens,"De kettingbotsing van gisteravond in Zuidwest-Engeland heeft aan zeven mensen het leven gekost. Dat heeft de politie bekendgemaakt, na het doorzoeken van de wrakken. Bij het ongeluk waren 34 auto's betrokken. Na de kettingbotsing ontstond direct brand. 51 mensen raakten gewond. Het ongeluk gebeurde gisteren in dichte mist en op een natte snelweg in het graafschap Somerset, bij Taunton. Behalve de slechte weersomstandigheden werd er in de buurt van de snelweg ook vuurwerk afgestoken bij een rugbywedstrijd. De politie houdt er rekening mee dat het dodental nog oploopt. Niet alle wrakken zijn al doorzocht. De snelweg, de M5, is ook nog dicht. Het is een van de grootste verkeersongelukken in de Britse geschiedenis.",Buitenland,https://nos.nl/artikel/320109-britse-kettingbotsing-eist-zeven-levens.html
230898,2021-09-20 12:51:00,64 Afrikaanse pinguïns komen om door bijensteken,"Bij Kaapstad in Zuid-Afrika zijn zeker 64 dode zwartvoetpinguïns gevonden. De lokale natuurbeschermingsautoriteit SANParks vermoedt dat de dieren zijn omgekomen door bijensteken en spreekt van een ""tragisch en ongewoon ongeluk"". De vogels werden vrijdag aangetroffen op het strand van Boulders, een populaire bestemming voor toeristen ten zuiden van Kaapstad. Uit autopsie bleek dat de dieren niet ziek of vergiftigd waren maar wel dat ze stuk voor stuk bijensteken hadden. Er waren pinguïns bij die meer dan twintig keer waren gestoken. Waarom de pinguïns werden aangevallen door de bijen is niet duidelijk. De natuurbeschermers hopen de toedracht in de nabijgelegen bijenkasten te kunnen vinden. De zwartvoetpinguïn staat op de lijst met beschermde diersoorten van de Internationale organisatie voor Natuurbehoud (IUCN). De 64 dieren maakten deel uit van een beschermde kolonie in een natuurreservaat. In 2019 werd een speciale spermabank opgezet om de pinguïns te redden.",Buitenland,https://nos.nl/artikel/2398526-64-afrikaanse-pinguins-komen-om-door-bijensteken
207208,2020-02-26 10:38:00,In pensioenonderhandelingen is rekenrente niet heilig meer,"In de onderhandelingen over de pensioenen wordt ook gekeken naar de mogelijkheid om de rekenrente in de toekomst los te laten. De rekenrente bepaalt hoeveel geld pensioenfondsen in kas moeten hebben om in de toekomst de pensioenen uit keren. Vorig jaar juni sloten werkgevers, werknemers en kabinet een akkoord over de pensioenen. Daarin staat onder meer dat de AOW-leeftijd minder snel stijgt en dat de pensioenen flexibeler worden. De onderhandelingen om het akkoord uit te werken duren inmiddels al maanden. De Telegraaf meldt dat de onderhandelaars aansturen op een uitruil: minister Koolmees zou bereid zijn de rekenrente af te schaffen en de vakbonden zouden op hun beurt pensioenzekerheden willen opgeven. Het ministerie van Sociale Zaken bevestigt dat daarnaar wordt gekeken. Volgens het departement worden bij de uitwerking van het pensioenakkoord ""technische verkenningen in diverse denkrichtingen"" uitgevoerd. Een van die denkrichtingen is het loslaten van pensioenaanspraken en rekenrente. Het ministerie benadrukt dat de uitwerking van het nieuwe pensioencontract binnen de uitgangspunten van het pensioenakkoord moet blijven. Het nieuwe contract moet toekomstbestendig zijn en ook draagvlak hebben bij alle betrokken partijen, voegt Sociale Zaken eraan toe. Als de genoemde 'denkrichting' werkelijkheid wordt, betekent dat in de praktijk dat pensioenen makkelijker kunnen stijgen of dalen. De rekenrente is al jaren onderwerp van gesprek. Verschillende partijen in de Tweede Kamer vinden dat die kunstmatig laag wordt gehouden, waardoor pensioenfondsen ten onrechte moeten korten.",Politiek,https://nos.nl/artikel/2324624-in-pensioenonderhandelingen-is-rekenrente-niet-heilig-meer.html
65486,2013-08-15 21:48:00,Toeristen gewond op boot Bali,"Op een boot bij het Indonesische eiland Bali is brand uitgebroken. Zeven toeristen raakten daarbij gewond, schrijven Indonesische media. Het vuur ontstond waarschijnlijk door kortsluiting. De boot was tijdens het incident net vertrokken uit de haven van Padangbai. Dat is een populair vertrekpunt voor toeristen die naar Lombok reizen. Tussen de twee eilanden vaart een langzame veerboot, maar ook een snelle expresdienst. Veel toeristen kiezen voor de snelle boot. Ook de boot waarop de brand ontstond was zo'n expresdienst, de Ocean Star Express. Aan boord waren 32 toeristen, uit voornamelijk de VS en Australië. De gewonde passagiers zijn naar het ziekenhuis gebracht.",Buitenland,https://nos.nl/artikel/540700-toeristen-gewond-op-boot-bali.html
237634,2022-03-16 06:30:00,"Karten, skaten of eten: alles uit de kast om mensen naar de stembus te krijgen","De stembureaus zijn al twee dagen open, maar naar verwachting gaan vandaag de meeste mensen met hun stempas de deur uit. Bijna 13,6 miljoen mensen mogen in 333 gemeenten hun stem uitbrengen en ruim 840.000 jongeren kunnen voor het eerst een rood potlood gebruiken om van hun stemrecht gebruik te maken, heeft het CBS becijferd. Of al die mensen ook echt gaan stemmen, is maar de vraag. De opkomst van de gemeenteraadsverkiezingen is al jaren een stuk lager dan bij de verkiezingen voor de Tweede Kamer. Uit het Lokaal Kiezersonderzoek van 2018 bleek bovendien dat 44 procent van de 18-34-jarigen had gestemd bij de gemeenteraadsverkiezingen van dat jaar. Landelijk lag de opkomst op 55 procent. In verschillende plaatsen wordt daarom van alles uit de kast getrokken om jongeren tóch naar het stembureau te krijgen. Zo kunnen mensen in Zwolle stemmen bij de recent geopende kartbaan. En de bijna 1600 Zwollenaren die voor het eerst mogen stemmen, kunnen daarna een rondje racen in een elektrische kart. Zij hebben allemaal een brief van de burgemeester gekregen en na inlevering ervan mogen ze gratis de baan op. Overigens ook als er niet gestemd wordt. Het idee voor het plan kwam van de gemeente. Kartbaan-eigenaar Ernst Traag vond het direct een goed idee. ""Er wordt lokaal veel meer bepaald dan je waarschijnlijk in de gaten hebt. Het is daarom belangrijk dat je je stem laat horen."" Natuurlijk is zo'n stembureau goede promotie voor de kartbaan. ""We willen onszelf ook laten zien als baan, daar zijn we trots op"", zegt Traag. ""Als dat gecombineerd kan worden met iets wat wij belangrijk vinden, dan slaan we twee vliegen in één klap."" Overigens is Zwolle niet de enige plek waar racen en stemmen gecombineerd wordt: het circuit van Zandvoort fungeert al sinds maandag als stemlocatie. Oud-coureur Jan Lammers bracht een van de eerste stemmen uit, recht boven de pitstraat en met uitzicht op het circuit en de achtervleugel van de F1-auto van Max Verstappen. ""Wij Nederlanders vinden natuurlijk van heel veel dingen iets, maar als je dan niet gaat stemmen, dan doe je er weinig aan"", zei Lammers maandagochtend op NPO Radio 5. Ook in het Nijmeegse skatecentrum Waalhalla kan er dit jaar gestemd worden. Het is een populaire locatie onder jongeren van 18 tot 25 jaar, zegt directeur Daniël Wenke, die voor het eerst gastheer van een stemlocatie is. Mensen die komen stemmen, kunnen daarna gratis skaten. Volgens hem is stemmen van groot belang. ""Wij hebben zelf ervaren hoe belangrijk het is om mee te doen aan de verkiezingen. We zijn een stichting die zich inzet voor de hele jeugd- en skatecultuur en hebben onze plek moeten verwerven door politieke steun."" Wenke zegt dat juist voor jongeren de verkiezingen ertoe doen. ""Wat is er nou op het gebied van het nachtleven, sportaanbod of ruimte voor leuke projecten? Daar gaat de gemeente echt over en we roepen iedereen daarom op ook te gaan stemmen."" Hij verwacht veel van de stemlocatie: op een normale woensdag komen er alleen al 100 tot 150 mensen skaten. ""En we verwachten ook iedereen uit deze wijk, natuurlijk."" In Oldenzaal probeert de lokale jeugdraad zoveel mogelijk jonge mensen naar de stembureaus te krijgen. Zo staat er op het marktplein een mobiel stemlokaal dat speciaal voor jongeren is ingericht, met jonge stembureauleden, muziek en een stuk pizza na afloop van het stemmen. ""Het opkomstcijfer onder jongeren is gewoon heel erg laag"", zegt Emma de Nooij van de jeugdraad. ""En wij willen dat wat bevorderen. In onze gemeente merken we dat veel jongeren niet zo goed weten wat de gemeenteraad doet. Maar ze bepalen de uitgaanstijden, de vergunningen voor grote evenementen. Dat zijn onderwerpen die jongeren aanspreken. Je kunt wel zeggen: ik ga niet stemmen. Maar daar heb je jezelf mee."" In het noorden van het land vraagt docent burgerschapsonderwijs Jeroen Wever van roc-school Noorderpoort aandacht voor de verkiezingen. Veel van zijn studenten mogen stemmen en volgens Wever zien zij ook in dat de verkiezingen ertoe doen. Verschillende studenten van Wever zijn actief bezig met de verkiezingen. Ze zijn stemmenteller en staan reserve om ook zelf op het stembureau te zitten. ""De gemeenteraadsverkiezingen leven minder dan de landelijke verkiezingen, maar ik hoop dat studenten hierdoor inzien dat ze daadwerkelijk een stem in hun gemeente hebben"", zegt Wever. Wil je op het moment dat de uitslag in de gemeente van jouw keuze definitief bekend is een automatisch geschreven bericht ontvangen? Schrijf je dan in voor de NOS-verkiezingsdienst:",Binnenland,https://nos.nl/collectie/13894/artikel/2421363-karten-skaten-of-eten-alles-uit-de-kast-om-mensen-naar-de-stembus-te-krijgen
218314,2020-11-25 06:55:00,Wekdienst 25/11: Van Ark gehoord over toeslagenaffaire • Opheldering instorten AZ-stadion,"Goedemorgen! Oud-staatssecretarissen Tamara van Ark en Menno Snel verschijnen voor de parlementaire ondervragingscommissie kinderopvangtoeslag. Ook wordt duidelijk hoe het dak van het AZ-stadion vorig jaar heeft kunnen instorten, en speelt Ajax een belangrijke wedstrijd in de Champions League. Het weer: de dag begint met een afwisseling van zon en wolkenvelden. In de loop van de dag neemt vanuit het westen de bewolking toe. Het wordt ongeveer 9 graden en er waait een matige zuidenwind. In de avonduren kan in het westen een beetje regen vallen, in de nacht naar donderdag is het op meer plaatsen bewolkt en nat. Ga je de weg op? Hier vind je het overzicht van de werkzaamheden. Check hier de dienstregeling voor het spoor. Het Schotse parlement heeft unaniem ingestemd met een wet die menstruatieproducten gratis maakt. Daarmee is Schotland het eerste land ter wereld dat deze stap zet. De producten zijn voortaan op openbare plaatsen als apotheken, buurthuizen en jeugdclubs verkrijgbaar. In 2018 werden producten als maandverband en tampons al gratis voor studenten. Nu geldt dat dus voor alle vrouwen in het land. De maatregel is onderdeel van een plan om armoede tegen te gaan. Zo'n 10 procent van de meisjes in Groot-Brittannië kan zich geen menstruatieproducten veroorloven, bleek in 2017. Veel van hen spijbelden daarom tijdens de ongesteldheid. Actrice en comédienne Corrie van Gorp overleed zondag op 78-jarige leeftijd. Naast André van Duin, in onder meer de rol van mevrouw De Bok, was ze jarenlang mateloos populair. ""Het was meteen heel gezellig"", aldus Van Duin die haar typeert als ""ontzettend leuk wijf"". Ook privé gingen ze met elkaar om en Van Duin gaat haar dan ook ""ontzettend missen"", zei hij tegen de NOS: Fijne woensdag!",Binnenland,https://nos.nl/artikel/2357983-wekdienst-25-11-van-ark-gehoord-over-toeslagenaffaire-opheldering-instorten-az-stadion.html
15544,2011-02-19 00:39:00,Van der Laan wil af van mosquito's,"Burgemeester Van der Laan wil alle mosquito's uit Amsterdam weghalen. De apparaten maken een irritante zoemtoon, die alleen jongeren onder de 25 jaar kunnen horen. Met de apparaten moeten hangjongeren worden weggejaagd. Volgens Van der Laan is de mosquito discriminerend en zijn er betere middelen om jongerenoverlast tegen te gaan. In Amsterdam zou het gaan om vier mosquito's. In heel Nederland gebruiken ruim honderd gemeenten het omstreden apparaat. In Utrecht besloot burgemeester Wolfsen in 2008 al om een aantal mosquito's in de wijk Kanaleneiland uit te schakelen.",Binnenland,https://nos.nl/artikel/220012-van-der-laan-wil-af-van-mosquito-s.html
141754,2016-11-02 07:12:00,Vroege stemmer in Florida: het is kiezen tussen twee kwaden,"Een zee van bordjes op de parkeerplaats van de bibliotheek van Tampa. Want behalve voor de presidentsverkiezingen moeten de Amerikanen ook stemmen voor de Senaat, het Huis van Afgevaardigden, verschillende rechters, hun nieuwe sheriff, enzovoort enzovoort. Net als in vrijwel alle andere staten hoeven inwoners van Florida niet tot verkiezingsdag (8 november) te wachten om hun stem uit te brengen. Miljoenen Amerikanen maken gebruik van de mogelijkheid om vervroegd te stemmen, zogenoemd early voting. In Florida kunnen de kiezers twintig keuzes maken in het stemhokje. Maar de belangrijkste is natuurlijk die voor hun nieuwe president. ""Het is kiezen tussen twee kwaden"", zegt een man die met zijn vrouw en drie maanden oude baby naar het stembureau is gekomen. ""Uiteindelijk heb ik met pijn in mijn hart voor Trump gekozen, want Hillary is nog erger."" Slecht nieuws voor Clinton en goed nieuws voor Trump is dat de opkomst van Afro-Amerikanen bij het vervroegd stemmen laag is. Deze kiezers stemden in 2012 nog massaal op Obama, maar lijken het nu af te laten weten. Bij de Latijns-Amerikaanse kiezers is de opkomst tot nu toe even hoog als in 2012. En dat is in het voordeel van Clinton. ""Ik heb op Hillary gestemd"", zegt William. Hij heeft in Spanje gewoond en maakt zich zorgen om de reputatie van de VS in het buitenland. ""Trump heeft onze naam al genoeg beschadigd. Het is beschamend. We worden het lachertje van de wereld, als hij president wordt."" Barbara Smith, een dame op leeftijd, is het daar niet mee eens. ""Ik heb op Trump gestemd. Want ik vertrouw Hillary gewoon niet."" Voor weer iemand anders was er geen twijfel mogelijk: ""Natuurlijk heb ik op Clinton gestemd. Ik ben homo. Zij komt tenminste op voor onze rechten."" De stemmen van de early voters worden pas op verkiezingsdag geteld. Maar het is wel bekend wie er hebben gestemd en of die mensen geregistreerd staan als Republikein of Democraat. Uit die cijfers blijkt dat het in Florida een nek-aan-nek-race is, met een minieme voorsprong van 0,4 procent voor Trump. Ze houden er in deze staat daarom rekening mee dat het net zo spannend wordt als in het beruchte verkiezingsjaar 2000. Toen won George W. Bush met een verschil van 537 stemmen van Al Gore en werd daarmee president van de Verenigde Staten.",Buitenland,https://nos.nl/artikel/2140932-vroege-stemmer-in-florida-het-is-kiezen-tussen-twee-kwaden.html
231740,2021-10-11 04:36:00,VS: echtpaar verkocht geheime info over atoomonderzeeër,"In de VS zijn een 42-jarige man en zijn 45-jarige vrouw opgepakt op verdenking van spionage. De man is ingenieur bij de Amerikaanse marine en zou samen met zijn echtgenote geheime informatie over een atoomonderzeeër hebben verkocht. Alleen de koper bleek geen vertegenwoordiger van een ander land, maar een undercover FBI-agent. De gearresteerden zijn Jonathan Toebbe en zijn vrouw Diana, meldt het ministerie van Justitie in een persbericht over de opmerkelijke zaak. De ingenieur zou in april 2020 per post contact hebben gezocht met een niet nader genoemd land. Dat leidde volgens het ministerie uiteindelijk tot een maandenlange undercoveroperatie. Toebbe had toegang tot geheime gegevens over atoomonderzeeërs en met kernenergie aangedreven oorlogsschepen. In het voorjaar van 2020 stuurde hij een pakketje met deze informatie naar de regering van land X. Ook maakte hij duidelijk dat hij tegen betaling meer kon leveren. ""Ik bied mijn excuses aan voor de slechte vertaling naar jullie taal"", stond in de brief met instructies. ""Stuur dit alstublieft door naar jullie militaire inlichtingendienst. Ik denk dat deze informatie van groot belang is voor jullie natie. Dit is geen hoax."" De FBI kreeg de spionagepost in handen, hoe precies is onduidelijk. Een undercoveragent legde vervolgens contact met Toebbe, zogenaamd als functionaris van land X. In ruil voor duizenden dollars aan cryptomunten sprak hij af om meer informatie af te nemen. Het contact verliep via versleutelde e-mails. Op 8 juni 2021 stuurde de undercoveragent ""in goed vertrouwen"" 10.000 dollar als aanbetaling. Later die maand reisden Jonathan en Diana af naar een locatie in de staat West Virginia. De echtgenote stond op de uitkijk terwijl haar man een geheugenkaart - verstopt in een halve pindakaassandwich - afleverde op een zogenoemde dead drop. Dat is een spionageterm voor een verborgen ruimte om gegevens uit te wisselen. De FBI betaalde vervolgens nog eens 20.000 dollar aan cryptomunten. Bij het uitlezen van de gegevens bleek dat er inderdaad geheime informatie was geleverd. Onder meer over het ontwerp en de capaciteiten van de atoomonderzeeërs. Deze werkwijze werd zo meerdere keren herhaald gedurende een aantal maanden. Afgelopen zaterdag werden de twee verdachten opgepakt. De verwachting is dat ze aanstaande dinsdag moeten voorkomen in West Virginia. Voor zover bekend heeft het echtpaar nog niet gereageerd op de beschuldigingen.",Buitenland,https://nos.nl/artikel/2401177-vs-echtpaar-verkocht-geheime-info-over-atoomonderzeeer
239908,2022-05-18 10:38:00,Russische bedrijven duiken onder in illegale Nederlandse trustsector,"Zeker honderd Russische bedrijven doken afgelopen jaren onder in de ondergrondse trustsector in Nederland. Dat blijkt uit onderzoek van Platform Investico voor de De Groene Amsterdammer. Op deze, soms illegale, tak van de sector is nauwelijks toezicht omdat de trustbedrijven geen vergunning hebben. Het gaat om onder meer om Nederlandse bv's die gelieerd zijn aan de Russische energiesector, telecom en het bankwezen. Voorheen waren zij klant van Nederlandse trustkantoren met een vergunning, maar na de annexatie van de Krim in 2014 en een strengere wet voor trustkantoren in 2019 vertrokken zij naar Nederlandse kantoren zonder vergunning. Afgelopen week schreef sanctiecoördinator Stef Blok dat het opsporen van de uiteindelijke eigenaren lastig is, ""zeker bij complexe, grensoverschrijdende eigendomsconstructies"". Trustkantoren helpen bij het opzetten en in stand houden van dit soort constructies. Nederland worstelt al langer met de illegale trustsector. Vorig jaar schatte onderzoeksbureau SEO in opdracht van het ministerie van Financiën dat 1 op de 3 mensen die trustdiensten levert dat illegaal doet. Trustdiensten zijn bijvoorbeeld een brievenbusfirma van een adres voorzien en op papier als bestuurder dienen voor zo'n firma. In een reactie schreef toenmalig minister Hoekstra dat hij de situatie ""verontrustend en hoogst onwenselijk vond, omdat deze partijen actief buiten beeld van toezichthouders proberen te blijven"". Hij kondigde toen een onderzoek aan om te kijken of de hele sector verboden kon worden. De zoektocht is des te lastiger door de exodus van Russen bij legale trustkantoren. Uit cijfers van toezichthouder De Nederlandsche Bank (DNB) die de NOS heeft opgevraagd bleek in maart al dat het Russische klantenbestand bij kantoren met vergunning flink geslonken is. Het aantal Russische klanten die een politiek prominente functie bekleden, of familielid zijn van een politicus, nam in zeven jaar tijd bijvoorbeeld af van 305 naar 32. Dit zijn klanten waarbij extra controles nodig zijn vanwege risico's op corruptie en witwassen. Een deel van die risicoklanten bleef voor hun trustdiensten wel in Nederland, blijkt nu. Investico ontdekte twaalf politiek prominente personen als klant in de schaduwtrustsector, onder wie een Russische minister en een Russische onderminister. De meeste van de honderd Russische dochterbv's publiceerden geen jaarcijfers. Acht deden dat wel. Zij lieten 2,6 miljard euro aan Russische omzet door Nederland stromen. Nederland is gezakt op de lijst van landen die een belangrijke rol spelen in het verbergen van vermogens en het witwassen van geld. Ngo Tax Justice Network stelt die lijst elke twee jaar op. Dinsdag kwam de nieuwe editie uit. Nederland 'zakte' van plaats 8 naar plaats 12. Daarmee staat Nederland nog altijd boven andere beruchte oorden als de Kaaimaneilanden en Cyprus. De onderzoekers wijten dat vooral aan het gebrek aan transparantie op het gebied van ""uiteindelijke eigenaren"". Dit soort geheimhouding helpt rijke personen, criminelen en bedrijven hun vermogen te verhullen.",Economie,https://nos.nl/artikel/2429285-russische-bedrijven-duiken-onder-in-illegale-nederlandse-trustsector
44203,2012-09-14 13:32:00,Mijnwerkers Z-Afrika wijzen bod af,"Stakende mijnwerkers in Zuid-Afrika hebben een loonbod van platinaproducent Lonmin afgewezen. Het bod bleef volgens de stakers ver onder het geëiste minimumloon van zo'n 1150 euro per maand. Daarmee is een eind aan de vijf weken durende staking in Marikana nog niet in zicht. De onrust bij de platinamijn in Marikana dreigt zich uit te breiden naar de goudmijnen bij Johannesburg. De Zuid-Afrikaanse minister van Financiën Gordhan noemde de stakingen vandaag ""zeer schadelijk"" voor de economie. De mijnindustrie is van het grootste belang voor Zuid-Afrika. Het land beschikt over 80 procent van de wereldwijde platinavoorraad. Door de langdurige staking is platina in korte tijd 20 procent duurder geworden. De staking in Marikana werd wereldnieuws toen de politie in augustus 34 stakers doodschoot.",Buitenland,https://nos.nl/artikel/418685-mijnwerkers-z-afrika-wijzen-bod-af.html
213855,2020-08-12 06:53:00,Wekdienst 12/8: Kamerdebat over corona • Duitse scholieren met mondkapje naar school,"Goedemorgen! De Tweede Kamer debatteert plenair over de kabinetsaanpak van het coronavirus. En in de Duitse deelstaat Noordrijn-Westfalen gaan de scholen weer open na de vakantie, met mondkapjes voor de leerlingen. Vandaag wordt het weer zonnig en warm: 31 tot 34 graden. Later op de dag is er meer bewolking en in het zuiden kans op enkele stevige onweersbuien. Ook morgen zijn er regen en onweersbuien. Dan koelt het in het hele land wat af. Ga je op pad? Hier vind je het overzicht van de werkzaamheden en files en de situatie op het spoor. Voor de derde nacht op rij is er in Wit-Rusland gedemonstreerd tegen de verkiezingsuitslag. In de hoofdstad Minsk en in andere steden gingen mensen de straat op ondanks een oproep van de naar Litouwen uitgeweken oppositieleider Tichanovskaja om dat niet te doen. Op verschillende plekken kwam het tot botsingen met de oproerpolitie. Ooggetuigen meldden aan persbureau Reuters dat ordetroepen tientallen arrestaties verrichten en op de demonstranten insloegen. De betogers zijn woedend over de uitslag van de presidentsverkiezingen van afgelopen zondag. President Loekasjenko heeft volgens de officiële uitslag meer dan 80 procent van de stemmen gekregen. Zowel binnen als buiten Wit-Rusland wordt de uitslag betwist. Heb je vannacht een beetje kunnen slapen of had je wel erg veel last van de warmte? Dan ben je niet de enige. Slaapexperts zeggen dat de warme nachten van de afgelopen week kunnen leiden tot slaap- en concentratieproblemen en gezondheidsklachten. Ook als je geen airco hebt zijn er manieren om voor verkoeling te zorgen, zegt slaapdeskundige Ingrid Verbeek: ""Je kunt ook een koude kruik maken of een koelelement in je kussensloop stoppen met een handdoek erover. Sommige mensen doen zelfs lakens in de vriezer."" Of haal inspiratie uit landen waar deze temperaturen vele normalere zijn. ""Ga later naar bed en sta vroeger weer op. Dan heb je een kortere nacht, maar als je dan 's middags een siësta doet, kun je daar best tegen."" Fijne dag!",Binnenland,https://nos.nl/artikel/2343763-wekdienst-12-8-kamerdebat-over-corona-duitse-scholieren-met-mondkapje-naar-school.html
177778,2018-07-04 20:14:00,Inval bij Philips in Brazilië in fraudeonderzoek,"De Braziliaanse politie heeft invallen gedaan bij kantoren van Philips in São Paulo. De doorzoekingen werden gedaan in het kader van een onderzoek naar fraude op de markt voor medische apparaten. Bijna 40 bedrijven zouden tussen 1996 en 2017 een kartel hebben gevormd om de prijzen van contracten kunstmatig hoog te houden. Buiten Philips zouden ook invallen zijn gedaan bij andere bedrijven. De apparaten werden onder meer geleverd aan het Nationaal Instituut van Traumatologie en Orthopedie in Rio de Janeiro. Er zijn arrestatiebevelen uitgevaardigd tegen 22 mensen, onder wie twee mensen die in de onderzochte periode voor Philips werkten, melden Braziliaanse media. Het gaat om het voormalig hoofd medische systemen in Brazilië en een chef verkoop. Beiden hebben niet de Nederlandse nationaliteit. Een Philips-woordvoerder kon niet zeggen wat de aanklacht precies inhoudt, meldt het ANP. Wel zegt de woordvoerder dat het bedrijf volledige medewerking zal verlenen aan het onderzoek. Philips benadrukt dat de huidige topmensen van het bedrijf niet worden onderzocht.",Buitenland,https://nos.nl/artikel/2239903-inval-bij-philips-in-brazilie-in-fraudeonderzoek.html
25023,2011-10-03 21:05:00,Onderzoek naar wethouder Roermond,"De burgemeester Van Beers van Roermond laat onderzoek doen naar mogelijke schending van de gedragscode van de gemeente door VVD-wethouder Jos van Rey. Dat gebeurt naar aanleiding van berichten in De Limburger waarin het oud-Tweede Kamerlid wordt beschuldigd van belangenverstrengeling. Van Rey beslist mee over miljoeneninvesteringen in projecten waarbij een bevriende projectontwikkelaar betrokken is, zo staat in de krant. Ook door zijn eigen zakelijke activiteiten zou Van Rey's onafhankelijkheid in het geding zijn. Zaterdag zei het Roermondse college dat er geen bewijs is voor de aantijgingen. Het college blijft daarbij, al besloot burgemeester Van Beers vandaag alsnog tot een onderzoek. Van Rey en de VVD verwachten dat het onderzoek hem vrijpleit. De Limburger schreef zaterdag over de kwestie. De partner van Van Rey duwde diezelfde dag bij een journalist van de krant een vis in de brievenbus, verpakt in de krant met de onthullingen over de 66-jarige wethouder. Van Rey is ook Statenlid en VVD-senator.",Binnenland,https://nos.nl/artikel/278911-onderzoek-naar-wethouder-roermond.html
183003,2018-10-16 16:26:00,Man met kogelwerend vest opgepakt in stadskantoor Utrecht,"Op het stadskantoor van de gemeente Utrecht is vanmiddag een man aangehouden die zich verdacht gedroeg. Hij had een zware tas bij zich en droeg een kogelwerend vest. Hij zat in een wachtruimte. Agenten in kogelwerende vesten zijn het gebouw bij het centraal station binnen gegaan om de man aan te houden. ""Het is echt heel rustig gegaan"", zegt de politie tegen RTV Utrecht. ""Mensen hadden het waarschijnlijk niet eens echt door."" Wie de man is en of hij iets van plan was, is nog niet duidelijk. Hij wordt door de politie gehoord. ""Voor nu houden we alle opties open"", zegt een woordvoerder. Ook een terroristisch motief behoort tot de mogelijkheden, maar ""dat moet uit het verhoor blijken"".",Regionaal nieuws,https://nos.nl/artikel/2255070-man-met-kogelwerend-vest-opgepakt-in-stadskantoor-utrecht.html
78584,2014-03-16 14:39:00,Drama in Rijn bij Keulen,"In Keulen wordt met man en macht gezocht naar een jogger die gisteren een kind uit de Rijn haalde en daarna zelf onder water verdween. De man was de rivier ingesprongen om een meisje van 6 te redden. Dat was kort daarvoor tijdens het spelen in het water gevallen. Het lukte de jogger en een andere loopster om het kind op het droge te krijgen. Daarna werd de man zelf gegrepen door de stroming. Zijn hulpje, dat inmiddels op de kade stond, kon hem een tijdje volgen, maar zag hem uiteindelijk kopje onder gaan. Sindsdien is niets meer van hem vernomen. Vanochtend zetten politie en brandweer in Keulen vijf boten en twee helikopters in bij de zoektocht naar de man. Nog eens veertig brandweerlieden speurden de oevers van de Rijn af, tot 15 kilometer van waar hij verdween. Omstanders hebben geprobeerd de 6-jarige drenkeling te reanimeren. Ze is aansluitend naar het ziekenhuis gebracht, waar ze aan het einde van de middag overleed.",Buitenland,https://nos.nl/artikel/624044-drama-in-rijn-bij-keulen.html
51037,2013-01-01 06:05:00,Vandalen vernielen panden R'daal,In Roosendaal heeft vuurwerk flinke schade veroorzaakt aan vier panden. Er sneuvelden ruiten en van een fietsenwinkel werd het plafond vernield door de kracht van de explosie. De politie denkt dat de vernielingen opzettelijk zijn aangericht. Het vuurwerk ontplofte kort na middernacht bij de panden aan de Brugstraat. De bewoners waren niet aanwezig. De politie onderzoekt wie achter de vernielingen zit.,Binnenland,https://nos.nl/artikel/457126-vandalen-vernielen-panden-r-daal.html
93827,2014-11-21 20:19:00,Zeven vragen over de pluimveesector,"Nederland heeft ruim 2000 pluimveebedrijven, met meer dan 100 miljoen kippen en zo’n anderhalf miljoen kalkoenen en eenden. De meeste bedrijven zijn gespecialiseerd in leghennen (700 bedrijven) of vleeskuikens (430 bedrijven). Er leven in Nederland 55 miljoen vleeskuikens en hun 'ouders' en 46 miljoen leghennen. Die leghennen produceren per jaar 10 miljard eieren, gemiddeld ruim 300 eieren per kip. Internationaal gezien is Nederland een grote speler. Het is het enige Europese land dat veel meer eieren en kippenvlees exporteert dan importeert. In geen enkel land leven ook zo veel kippen per vierkante kilometer. Nee, al zo'n 25 jaar blijft het aantal stuks pluimvee min of meer gelijk. Wel worden de bedrijven steeds groter. In 2000 waren er zo'n 25.000 dieren per bedrijf, nu zijn dat er bijna twee keer zoveel. Pluimveebedrijven zitten vanouds vooral op de arme zandgronden op de Veluwe en in Noord-Limburg. De gemeenten met de grootste aantallen kippen zijn Venray, Barneveld en Ede. Samen zijn zij goed voor 10 procent van de Nederlandse pluimveestapel. Hekendorp, Ter Aar en Kamperveen liggen in zeer waterrijke gebieden met veel wilde vogels. Dat versterkt het vermoeden dat wilde watervogels de besmettingsbron zijn. Dat vogelgriep in deze gebieden is uitgebroken kan ertoe leiden dat de sector als geheel gespaard blijft. Bij de vorige uitbraak, in 2003, begon de epidemie in het hart van de pluimveehouderij, in de Gelderse Vallei. Toen moesten direct veel bedrijven worden geruimd om een bufferzone te creëren, net zoals dat gaat bij een grote bosbrand. Voor de totale economie is de pluimveesector niet zo belangrijk. Er wordt jaarlijks voor zo'n 1,5 miljard euro aan vlees en eieren geproduceerd. Er is ook niet zoveel werkgelegenheid mee gemoeid. Bij de pluimveebedrijven werken zo'n 5000 mensen, slechts iets meer dan twee mensen per bedrijf. Daarnaast werken 2000 mensen bij de kippenslachterijen, 3000 bij de verwerkende bedrijven en 13.000 bij de groothandel. 6 miljard eieren gaan naar winkels in binnen- en buitenland, 4 miljard eieren worden verwerkt in andere producten, zoals koekjes, taarten en mayonaise. Ongeveer tweederde van de eieren wordt geëxporteerd. Veruit de belangrijkste afnemer van Nederlandse eieren is Duitsland, gevolgd door het Verenigd Koninkrijk. Van het pluimveevlees wordt iets meer dan de helft geëxporteerd naar het buitenland. Ongeveer 30 procent daarvan is bedoeld voor Duitsland. Ook het Verenigd Koninkrijk en Afrika zijn belangrijke exportbestemmingen voor ons land. Overigens blijft 80 procent van al het pluimveevlees binnen de EU. De sector spreekt nu al van tientallen miljoenen schade, maar een goede schatting is in feite nog onmogelijk te maken. Bij de grote uitbraak in 2003 was er voor honderden miljoenen euro’s schade, maar toen werden er dan ook 30 miljoen kippen geruimd.",Binnenland,https://nos.nl/artikel/2005013-zeven-vragen-over-de-pluimveesector.html
224559,2021-04-14 06:00:00,Economie en coronacrisis op agenda informateur Tjeenk Willink,"Informateur Tjeenk Willink heeft vandaag en morgen de financiën en de economie van Nederland op de agenda staan. Als eerste komt Mariëtte Hamer langs, de voorzitter van de Sociaal-Economische Raad (SER). De SER is een adviesorgaan van ondernemers, werknemers en onafhankelijke deskundigen. De coronacrisis en werkgelegenheid zullen haar belangrijkste gespreksonderwerpen zijn. Hamer waarschuwde eind vorig jaar voor het gevaar dat de overheid vooral mensen helpt die op dit moment hun baan dreigen te verliezen of werkloos zijn, en de mensen met een grotere afstand tot de arbeidsmarkt dreigt te vergeten. Het gaat dan om mensen met een arbeidshandicap en bepaalde groepen zzp'ers. Morgen staat een gezamenlijk gesprek op de agenda met de demissionaire ministers Hoekstra (Financiën), Koolmees (Sociale Zaken en Werkgelegenheid) en Van 't Wout (Economische Zaken en Klimaat). Zij zullen aangeven hoe acuut de problemen zijn, welke besluiten het demissionaire kabinet nog moet nemen en welke besluiten aan een volgend kabinet kunnen worden overgelaten. Ze gaan kijken of er bijvoorbeeld een nationaal herstelplan met brede steun in de Tweede Kamer nodig is, zoals VVD-leider en demissionair premier Rutte voor de verkiezingen wilde. Andere partijen waren daar toen niet enthousiast over. Maar als de formatie lang gaat duren, moet er wel wat besloten worden. Bijvoorbeeld over de economische steunpakketten en oplossingen voor de schulden en problemen van ondernemers. Ook in het klimaatdossier kunnen bepaalde besluiten niet wachten. Wat er uit de gesprekken komt, zal een belangrijk onderdeel zijn van het advies van Tjeenk Willink. Want de vertrouwensvraag is belangrijk, maar burgers en bedrijven kunnen in de coronacrisis niet eindeloos wachten tot dat vertrouwen er weer is.",Politiek,https://nos.nl/artikel/2376654-economie-en-coronacrisis-op-agenda-informateur-tjeenk-willink.html
14112,2011-01-15 12:06:00,Verkiezingen Tunesië in 60 dagen,"In Tunesië worden binnen zestig dagen presidentsverkiezingen gehouden. Tot die tijd treedt de parlementsvoorzitter als interim-president op. Dat heeft het constitutionele hof van Tunesië gemeld. De tijdelijke machthebbers overleggen met oppositieleiders over maatregelen om de crisis te bezweren. Ze praten onder meer over de vorming van een interimregering. De Arabische Liga, de organisatie waarin de Arabische landen samenwerken, heeft de partijen in Tunesië opgeroepen tot eenheid. In een verklaring benadrukt de Liga dat de wil van het Tunesische volk moet worden gerespecteerd.",Buitenland,https://nos.nl/artikel/211807-verkiezingen-tunesie-in-60-dagen.html
2235,2010-03-02 13:25:00,Balkenende wil niet meer met PvdA,"Premier en CDA-leider Balkenende wil na de Tweede Kamerverkiezingen niet opnieuw met de PvdA regeren. Bij RTL Z noemde hij een nieuwe coalitie met de PvdA niet geloofwaardig. Volgens Balkenende zou de kiezer het niet begrijpen als hij een paar maanden na de val van het kabinet weer met de PvdA zou doorgaan. Balkenende zei dat er meer aan de hand is dan alleen het vraagstuk-Uruzgan. "" Het heeft ook te maken met onderling vertrouwen en de eenheid van het regeringsbeleid"", voegde hij eraan toe. PvdA-leider Bos liet zich al kritisch uit over hernieuwde samenwerking.",Politiek,https://nos.nl/artikel/140944-balkenende-wil-niet-meer-met-pvda.html
221533,2021-02-05 03:43:00,Commissie adviseert kabinet adopties uit buitenland te stoppen na ernstige misstanden,"Het kabinet moet de adopties van kinderen uit het buitenland voorlopig helemaal stopzetten. Dat is de conclusie van een nog te verschijnen rapport van de commissie-Joustra, bevestigen ingewijden een bericht daarover uit het AD. De krant heeft het over een ""snoeihard oordeel"" over de Nederlandse adoptiecultuur en de rol van de overheid daarbij. Er was volgens de commissie sprake van ernstige misstanden bij adopties van kinderen uit Bangladesh, Brazilië, Colombia, Indonesië en Sri Lanka tussen 1967 en 1997. Tijdens het onderzoek bleek dat het probleem tot op de dag van vandaag voortduurt. Omdat de adoptiepraktijken nog steeds niet deugen, moet het naar Nederland halen van kinderen voorlopig stoppen, citeert de krant uit het advies. In het rapport wordt er onder meer gesproken over kinderdiefstal, kinderhandel, corruptie, vervalsing en diefstal van documenten, onethisch handelen van ambtenaren en het onder valse voorwendselen overbrengen van adoptiekinderen. De commissie-Joustra vindt dat het leed van kinderen en ouders uit de vijf landen moet worden erkend. De commissie pleit daarom voor een meldpunt. De ministerraad spreekt vandaag over het rapport dat maandag wordt gepubliceerd. Over de aanbevelingen bestaat binnen het kabinet volgens het AD grote onenigheid. Minister Dekker kondigde in 2018 het onderzoek aan, nadat er informatie naar boven was gekomen over misstanden bij adopties. Daarbij waren mogelijk ook Nederlandse overheidsfunctionarissen betrokken. Dekker wilde onderzocht hebben wat er precies was gebeurd. Het ministerie van Justitie wil niets zeggen over het rapport, behalve dat het maandag wordt gepresenteerd. Vorig jaar sleepte Dilani Butink, geadopteerd uit Sri Lanka, de Nederlandse Staat voor de rechter om erkenning van schuld af te dwingen bij de frauduleuze adopties. In september oordeelde de rechtbank dat de zaak verjaard is en dat er daarom geen inhoudelijke behandeling volgt:",Politiek,https://nos.nl/artikel/2367366-commissie-adviseert-kabinet-adopties-uit-buitenland-te-stoppen-na-ernstige-misstanden.html
193286,2019-05-09 17:12:00,"ANC in Zuid-Afrika weer de grootste, maar steun slinkt verder","Het lijkt erop dat het ANC na de parlementsverkiezingen in Zuid-Afrika opnieuw zetels moet inleveren. De voormalige anti-apartheidsbeweging staat op 57 procent van de stemmen nadat driekwart van de stemmen is geteld. Het ANC zou daarmee zijn absolute meerderheid in het parlement behouden, maar verliest wel ten opzichte van de vorige verkiezingen, toen het 62 procent haalde. De grootste oppositiepartij, de Democratische Alliantie, staat op 23 procent, gevolgd door de radicale links-populistische Economische Vrijheidsstrijders van voormalig ANC-dissident Julius Malema (10 procent). Het ANC verliest al jaren terrein. De partij kreeg bij de parlementsverkiezingen van 2004 nog 70 procent van de stemmen. Vijf jaar later was dat percentage gedaald tot 66, en in 2014 was dat dus 62. ""Iedere regeringspartij zou blij zijn met een uitslag als dit maar niet hier in Zuid-Afrika"", zegt correspondent Bram Vermeulen. ""Voor het ANC betekent het een flinke val ten opzichte van 2014. Je kunt hieruit opmaken dat de campagne van Cyril Ramaphosa, die Jacob Zuma opvolgde als ANC-leider en president, is mislukt. Hij beloofde een nieuw ANC, een nieuwe dageraad. Ramaphosa wordt eigenlijk gestraft voor het wanbeleid van zijn voorganger."" Het ANC wordt al jaren geplaagd door corruptieschandalen, met name onder voormalig president Jacob Zuma. Zijn opvolger Ramaphosa probeert daar een einde aan te maken, maar heeft te maken met de erfenis van Zuma, en met Zuma-getrouwen die ook binnen de partijtop nog altijd een stevige stem hebben. Ramaphosa, die in december 2017 ANC-leider werd, wil publieke voorzieningen verbeteren, de werkloosheid aanpakken en werk maken van corruptiebestrijding. Het lijkt erop dat de opkomst met 65 procent relatief laag was, wat nadelig werkte voor het ANC. Bij eerdere verkiezingen kwam de opkomst uit boven de 70 procent. Vooral in townships, traditioneel bolwerken van het ANC, zouden mensen zijn thuisgebleven. Volgens correspondent Vermeulen speelt mee dat er veel desinteresse is onder jongeren. Slechts ongeveer de helft van de kiezers onder 30 jaar gaat stemmen. ""En er zijn meer alternatieven voor die trouwe ANC-kiezer. Denk aan de Economische Vrijheidsstrijders, die land van witte boeren willen onteigenen. Die zijn aantrekkelijk voor kiezers in de verpauperde townships, mensen die toch cynisch zijn geworden over de politiek."" 25 jaar na het einde van apartheid kampt Zuid-Afrika met een torenhoge werkloosheid en grote ongelijkheid. Toch krijgt het ANC als de partij van Nelson Mandela die een einde maakte aan apartheid nog altijd veel steun, vooral onder oudere Zuid-Afrikanen. De partij regeert in acht van de negen provincies. Alleen in de Westkaap is de Democratische Alliantie aan de macht, wat hoogstwaarschijnlijk zo blijft.",Buitenland,https://nos.nl/artikel/2283864-anc-in-zuid-afrika-weer-de-grootste-maar-steun-slinkt-verder.html
113176,2015-09-18 19:30:00,Asielaanvragen in een maand met 50 procent gestegen,"Nederland heeft in augustus zeker 7.000 asielaanvragen ontvangen. Dat is een stijging van 50 procent ten opzichte van juli, toen zo'n 4.600 aanvragen werden ingediend. De cijfers staan in een brief van staatssecretaris Dijkhoff van Veiligheid en Justitie aan de Tweede Kamer. Van de 7.000 aanvragen zijn zo'n 1.600 zogenoemde nareizigers. Dat zijn familieleden van vreemdelingen die eerder al asiel hebben gekregen. Waarschijnlijk ligt het werkelijke aantal asielaanvragen hoger. Dijkhoff schrijft dat er vanwege de groeiende instroom een registratieachterstand is ontstaan. Ook meldt hij dat er in september een ""snelle verdere toename"" is van het aantal asielaanvragen. Tot en met augustus werd 68 procent van de asielaanvragen ingewilligd. Vooral Syriërs en Eritreeërs zien hun aanvraag vaak goedgekeurd worden. ",Binnenland,https://nos.nl/artikel/2058488-asielaanvragen-in-een-maand-met-50-procent-gestegen.html
38979,2012-06-11 08:06:00,Effecten deeltijd-WW beperkt,"De deeltijd-WW heeft maar een beperkt effect gehad op de werkloosheid. Dat blijkt uit onderzoek in opdracht van het ministerie van Sociale Zaken. De deeltijd-WW en de bijzondere werktijdverkorting werden in 2008 en 2009 ingesteld. Bedrijven die zwaar door de economische crisis werden getroffen, konden hun personeel minder uren laten werken. Het verschil in salaris werd gecompenseerd met WW-geld. Volgens de evaluatie van het ministerie hebben bedrijven die gebruik maakten van de regelingen het niet wezenlijk beter gedaan dan bedrijven die er geen beroep op deden. Het Centraal Planbureau berekende vorig jaar al dat het effect maar klein is geweest. Opvallend is dat de werkgevers juist uiterst positief zijn over de deeltijd-WW. Uit een enquête van het ministerie blijkt dat driekwart van de bedrijven denkt dat ze meer personeel hadden moeten ontslaan als ze geen steun hadden gekregen. Dat personeel kijkt er anders tegen aan. Maar een derde van de werknemers denkt dat ze hun baan waren kwijtgeraakt als hun baas de steun niet had geaccepteerd. Volgens demissionair minister Kamp van Sociale Zaken mag niet zomaar worden geconcludeerd dat de regelingen weinig nut hebben gehad. In een brief aan de Tweede Kamer laat hij weten dat het om een bijzonder slechte economische tijd ging. Volgens Kamp was het zaak te voorkomen dat er paniek zou ontstaan en werkgevers daardoor massaal personeel zouden ontslaan. Toch schrijft de minister dat vanwege de beperkte opbrengst van de maatregelen bij een volgende crisis zorgvuldig moet worden bekeken of het nut heeft ze in te zetten. Volgens Sociale Zaken deden bijna 9000 bedrijven een beroep op de deeltijd-WW of de bijzondere werktijdverkorting. De regelingen hebben in totaal 460 miljoen euro gekost.",Politiek,https://nos.nl/artikel/382428-effecten-deeltijd-ww-beperkt.html
111152,2015-08-18 17:14:00,OM waarschuwt voor nieuwe truc internetfraudeurs,"Het OM is in een onderzoek naar fraude met internetbankieren op criminelen gestuit die behalve bankpassen ook simkaarten in handen probeerden te krijgen. Met de simkaarten konden ze de codes onderscheppen die nodig zijn om geld van hun slachtoffer naar hun eigen rekeningen over te boeken. Het OM heeft vier verdachten aangehouden. Zij hebben bij zeker zes mensen geld afhandig gemaakt voor een totaalbedrag van tienduizenden euro's. De slachtoffers waren vooral ouderen. Vermoedelijk vonden de criminelen hun slachtoffers door het versturen van 'phishingmails', waarmee de computers van ontvangers werden gehackt. Het OM denkt dat de criminelen daardoor toegang hebben gekregen tot persoons- en bankgegevens van hun slachtoffers en ook van hun telecomproviders. Daarna ontvingen de gedupeerden een nepbrief van hun bank en een telefoontje van iemand die zich voordeed als bankmedewerker. Zo probeerde ze bankpassen en vermoedelijk ook pincodes in handen te krijgen, zodat ze direct geld konden opnemen. In sommige gevallen kregen slachtoffers ook een nepbrief en een neptelefoontje van hun telecomprovider. Daarin werd gezegd dat de simkaart van het slachtoffer moest worden geruild. Vervolgens verscheen er iemand in kleding van een koeriersdienst aan de deur die de simkaart kwam ophalen. Het OM waarschuwt om nooit direct op informatieverzoeken van banken te reageren en altijd na te gaan of zo'n verzoek wel echt van de eigen bank afkomstig is. ",Binnenland,https://nos.nl/artikel/2052633-om-waarschuwt-voor-nieuwe-truc-internetfraudeurs.html
133939,2016-07-04 22:08:00,Wereldbank: brexit slecht voor ontwikkelingslanden,"De president van de Wereldbank, Jim Kim, maakt zich zorgen om de gevolgen van een brexit voor ontwikkelingslanden. Dat zegt hij in een interview met de NOS. Volgens Kim zorgt de uitslag van het Britse referendum voor veel onzekerheid op de financiële markten. Dat draagt eraan bij dat landen en beleggers hun toevlucht zoeken in veilige havens, zoals goud en staatsobligaties van westerse landen. ""Dat betekent dat kapitaal verdwijnt uit ontwikkelingslanden."" Als landen en bedrijven minder investeren in ontwikkelingslanden, wordt de rol van de Wereldbank automatisch groter, zegt Kim. ""Net als landen als Nederland moeten ontwikkelingslanden regelmatig geld lenen om hun rekeningen te betalen. Ze zullen nu eerder naar organisaties als de Wereldbank moeten stappen om toegang te krijgen tot kapitaal."" ""Net als de vluchtelingencrisis, klimaatverandering en het risico op een pandemie, veroorzaakt de brexit problemen die grenzen overschrijden en die aangepakt moeten worden door organisaties als de onze."" De Wereldbank is een wereldwijd instituut voor ontwikkelingssamenwerking. Het leent geld, vooral aan ontwikkelingslanden, om armoede te bestrijden. Nederland geeft jaarlijks gemiddeld 270 miljoen euro aan de Wereldbank. Kim erkent dat de uitslag van het brexit-referendum laat zien dat er in westerse landen steeds meer weerstand is tegen globalisering. ""Die klachten komen vooral van mensen met een modaal inkomen uit hoge-inkomen landen. Het is waar dat zij weinig profijt hebben gehad van globalisering."" ""Maar in z'n algemeenheid is globalisering iets heel positiefs. Er leven nog steeds 700 miljoen mensen in extreme armoede. Je kunt dat niet de wereld uit helpen zonder dat goederen, diensten en kapitaal zich kunnen verplaatsen over grenzen."" Niet alleen in Groot-Brittannië, ook in veel andere westerse landen wordt de roep om het sluiten van de grenzen steeds luider, zegt Kim. Maar volgens hem is dat nooit een goede oplossing. ""Het kan tegenwoordig niet meer om je grenzen te sluiten, iedereen buiten te houden en je te isoleren van problemen. Armoede en milieuproblemen in andere landen hebben uiteindelijk effect op ons allemaal."" ""Het is geen kwestie van kiezen vóór globalisering of er tegen zijn. Je moet onder ogen zien dat we in een geglobaliseerde wereld leven.""",Economie,https://nos.nl/artikel/2115427-wereldbank-brexit-slecht-voor-ontwikkelingslanden.html
15832,2011-02-25 21:36:00,Washington sluit ambassade in Libië,"De VS heeft sancties tegen Libië ingesteld. De ambassade in Tripoli wordt gesloten en de samenwerking op militair gebied wordt beëindigd. Ook in internationaal verband stuurt de VS aan op maatregelen tegen het regime van de Libische leider Kadhafi, zei woordvoerder Jay Carney. ""Het doel van de sancties is duidelijk te maken dat het regime moet stoppen met de mishandelingen en het bloedvergieten"", aldus Carney. Volgens hem is de legitimiteit van Kadhafi als leider van het Libische volk tot nul gereduceerd. Internationaal zijn nog weinig concrete maatregelen tegen Libië genomen. De EU neemt volgende week waarschijnlijk een besluit over sancties. Gedacht wordt aan een wapenembargo en reisbeperkingen voor de Libische machthebbers.",Buitenland,https://nos.nl/artikel/221637-washington-sluit-ambassade-in-libie.html
24181,2011-09-16 22:05:00,Ex-IRA-leider wil president worden,De voormalige IRA-leider Martin McGuinness wil meedoen aan de presidentsverkiezingen in Ierland. Hij is nu nog vicepremier van Noord-Ierland. De Ierse nationalistische partij Sinn Fein is van plan hem zondag als kandidaat naar voren te schuiven. McGuinness werd in 1973 in Ierland tot een half jaar cel veroordeeld omdat hij in zijn auto ruim honderd kilo explosieven en 5000 stuks munitie had liggen. Later zwoer hij terreur tegen het Britse gezag in Noord-Ierland af en zette hij zich in voor een politieke oplossing. Mede door zijn inspanningen werd er in 1998 een vredesakkoord gesloten. De Ierse presidentsverkiezingen worden op 27 oktober gehouden.,Buitenland,https://nos.nl/artikel/273431-ex-ira-leider-wil-president-worden.html
114825,2015-10-13 13:58:00,Geweldplegers opsporen via videobeelden op tv toegestaan,"Het Openbaar Ministerie mag videobeelden van straatgeweld op televisie tonen om zo de verdachten op te sporen. De Hoge Raad heeft bepaald dat die opsporingsmethode geen inbreuk maakt op het privéleven van de verdachten. De raad boog zich over een zaak van een minderjarige jongen die in 2013 met anderen in Eindhoven iemand ernstig mishandelde. Het slachtoffer werd meerdere keren tegen zijn hoofd geschopt terwijl hij al op straat lag. Het OM toonde videobeelden van het incident op lokale media om zo de daders op te sporen. Dat lukte, waarna veel negatieve publiciteit rond een jonge verdachte ontstond. Hij werd belaagd door de pers, werd op straat herkend en zei dat hij zich bedreigd voelde. Toch mogen de beelden getoond worden als dat de enige manier is om iemand op te kunnen pakken, vindt de Hoge Raad. Daarmee verwerpt de raad een eerdere uitspraak van het gerechtshof in Den Bosch. Het hof oordeelde dat met het uitzenden van de bewegende beelden inbreuk was gemaakt op de persoonlijke levenssfeer van de verdachte. De Hoge Raad benadrukt in de uitspraak dat video alleen gebruikt mag worden als andere opsporingsmethoden niet helpen. Als blijkt dat het OM een verdachte op een andere manier had kunnen laten aanhouden, dan moet dat gevolgen hebben voor de strafmaat, zegt de raad. Dat betekent dat de verdachte dan een lichtere straf moet krijgen. ",Binnenland,https://nos.nl/artikel/2062834-geweldplegers-opsporen-via-videobeelden-op-tv-toegestaan.html
12533,2010-12-05 13:45:00,Sint heeft vaker gepind,"Sinterklaas heeft nog nooit zovaak gepind als dit jaar. Tussen 27 november en 4 december is er in Nederland maar liefst 55.479.087 keer elektronisch betaald. Dat is 5,6 procent meer dan in 2009, toen er in een evenlange periode 52,5 miljoen transacties werden geteld. Zaterdag 27 november was de piekdag. Toen werd er bijna tien miljoen keer gepind. Het aantal pintransacties kan nog oplopen, omdat er nog steeds Sint-cadeaus worden gekocht. Equens, een van de grootste verwerkers van pinbetalingen in Europa, komt om 17.00 uur met definitieve cijfers. De cijfers zeggen overigens niets over de waarde van alle transacties. Dit voorjaar werd pinnen onder het motto 'klein bedrag, pinnen mag' gestimuleerd. Equens zegt dat het recordaantal betalingen in de Kerstperiode mogelijk weer wordt gebroken, omdat er dan meestal nog veel meer cadeaus elektronisch worden betaald.",Economie,https://nos.nl/artikel/203072-sint-heeft-vaker-gepind.html
243514,2022-09-03 15:37:50,Olie uit vastgelopen schip Gibraltar bereikt stranden,"De stranden van Gibraltar en enkele nabijgelegen Spaanse stranden worden vervuild met olie. De brandstof komt uit het vrachtschip dat maandagnacht bij het Britse overzeese gebiedsdeel aan de grond liep na een aanvaring. Gemeentewerkers en vrijwilligers zijn begonnen met het schoonmaken van de stranden en de kustlijn, en van met olie vervuilde zeevogels. Vanwege de weggelekte olie is het verboden om te zwemmen of te vissen in het gebied. Ondertussen proberen bergingsteams zoveel mogelijk zware stookolie weg te pompen uit het vrachtschip. Een tank in het achterste deel van de bulkcarrier is bijna leeg, lieten de autoriteiten weten. Het legen van de voorste tank met 126 ton zware stookolie zal moeilijk zijn omdat de boeg onder water staat. Vrijdag was al zo'n 250 ton diesel uit het schip gepompt. Het vrachtschip was met een lading staal onderweg naar Vlissingen. Het 178 meter lange schip botste door onduidelijke oorzaak op een tanker met vloeibaar gas en liep vast. Het risico bestaat dat het schip in tweeën breekt als de zee onrustiger wordt. Een bemanningslid van het schip dat eerder gearresteerd was, is volgens lokale media weer vrijgelaten. Mogelijk gaat het om de kapitein.",Buitenland,https://nos.nl//artikel/2443158-olie-uit-vastgelopen-schip-gibraltar-bereikt-stranden
111437,2015-08-23 01:46:00,Noord- en Zuid-Korea zitten opnieuw om de tafel,"Noord- en Zuid-Korea zijn begonnen aan een nieuwe overlegronde over de opgelopen spanningen tussen de landen. Gisteren kwamen vertegenwoordigers al bijeen in de grensplaats Panmunjom om te proberen escalatie te voorkomen. Over de inhoud van de eerste gesprekken is niets bekendgemaakt. Na het opschorten van het overleg, ver na middernacht plaatselijke tijd, werd alleen gezegd dat de gesprekken vandaag verder zouden gaan. Noord-Korea bracht zijn troepen vrijdag in de hoogste staat van paraatheid en dreigde met een aanval op het zuiden. Pyongyang eist dat het zuiden de luidsprekers bij de grens weghaalt, waarmee propaganda tegen het noorden wordt uitgezonden. Die luidsprekers werden onlangs voor het eerst in elf jaar aangezet. Secretaris-generaal van de Verenigde Naties Ban Ki-moon riep de landen vrijdag op de kalmte te bewaren. ",Buitenland,https://nos.nl/artikel/2053434-noord-en-zuid-korea-zitten-opnieuw-om-de-tafel.html
27969,2011-11-29 20:45:00,Eurolanden geven Grieken 8 miljard,"De ministers van Financiën van de eurolanden hebben alsnog ingestemd met de toekenning van de noodlening van acht miljard euro aan Griekenland. Het geld was eerder toegezegd, maar werd geblokkeerd omdat het onzeker was of Griekenland zijn bezuinigingsbeloften zou nakomen. Nu de Griekse regering schriftelijk heeft verklaard zich in te zetten voor de bezuinigingen, hebben de Europese ministers het geld alsnog vrijgegeven. Het is het zesde deel dat wordt overgemaakt van het noodpakket dat vorig jaar werd vastgesteld. In totaal omvat dat noodpakket 110 miljard euro.",Economie,https://nos.nl/artikel/317906-eurolanden-geven-grieken-8-miljard.html
169895,2018-02-14 19:44:00,"Saakasjvili: ik ben weg uit Poetins achtertuin, maar ik geef niet op","De Georgische oud-president en Oekraïense oppositieleider Michail Saakasjvili is van plan om ook in Nederland politiek actief te blijven. Hij kwam vandaag aan, om zich hier op basis van gezinshereniging met zijn Nederlandse familie te vestigen. Hij wil zich blijven uitspreken over corruptie in Oekraïne, waarvan hij vindt dat de Oekraïense regering er te weinig tegen doet. ""Ik ben een symbool van de strijd in mijn deel van de wereld"", zegt Saakasjvili. ""Misschien wel de allerbelangrijkste, als je ziet hoe vaak Poetin het over me heeft. En ik ben daarnaast een van de belangrijkste strijders tegen de oligarchen. Ik ben weg uit Poetins achtertuin, maar ik geef niet op."" NOS-correspondent David Jan Godfroid zegt dat Saakasjvili zich hiermee een centrale rol toedicht, maar dat dat niet helemaal terecht is. ""Er zijn in Oekraïne tal van politici en activisten die de strijd tegen de nog altijd wijd verspreide corruptie als prioriteit beschouwen."" Daar komt volgens Godfroid bij dat zijn politieke rol bescheiden is. ""Hij heeft een relatief kleine, zij het fanatieke aanhang en in opiniepeilingen geeft maar een klein percentage Oekraïners aan op hem te zullen stemmen."" Volgens Godfroid is Saakasjvili vanuit Nederland redelijk ongevaarlijk voor Oekraïne. ""Maar hij gaat in Nederland natuurlijk niet de brave huisvader uithangen."" Godfroid denkt niet dat de aanwezigheid van Saakasjvili in Nederland tot problemen met Oekraïne zal leiden. ""Oekraïne heeft de steun van Nederland nodig."" Saakasjvili zegt dat hij nog op zoek gaat naar een school voor een van zijn zoons, die samen met zijn vrouw Sandra Roelofs naar Nederland komt. Het gezin is van plan zich te vestigen in Terneuzen, waar ze al een huis hebben. ""Het is daar niet zo spannend als Amsterdam, maar dat is misschien wel goed voor me. Ik ben gewend dat mannen in donkere pakken me volgen. Dit is misschien wel beter."" Hij zegt dat hij dol is op Nederland en zegt dat zijn vrouw hier twee tot drie keer per maand kwam. De rest van de tijd woonde Roelofs met hun zoon in Tblisi. Saakasjvili's andere zoon blijft volgens hem in Georgië, waar hij studeert. Saakasjvili werd geboren in Georgië en was tussen 2004 en 2013 president van dat land. Hij leverde in 2015 zijn Georgische paspoort in om in de Oekraïense regio Odessa gouverneur te worden. In november 2016 brak hij met de Oekraïense president Poroshenko, zijn voormalige bondgenoot, naar eigen zeggen omdat hij vindt dat die onvoldoende doet tegen corruptie. Sinds die breuk is Saakasjvili stateloos en voert hij een felle strijd met Porosjenko en diens regering, die hij van grootschalige corruptie beschuldigt. Saakasjvili kon een tijd Oekraïne niet meer in, maar slaagde in september erin om te voet de grens tussen Polen en Oekraïne over te steken. In Oekraïne was hij een aantal keer betrokken bij grote demonstraties tegen Porosjenko. Intussen proberen de Georgische autoriteiten Saakasjvili uitgeleverd te krijgen. Hij werd begin dit jaar in Georgië bij verstek veroordeeld tot drie jaar cel voor machtsmisbruik in zijn tijd als president. Kiev weigerde gehoor te geven aan dat uitleveringsverzoek, maar zette hem wel weer uit naar Polen. Daar zei hij dat hij geen politiek asiel wilde aanvragen. In plaats daarvan trok hij dus naar Nederland, waar hij een verzoek had gedaan om op basis van gezinshereniging toegelaten te worden. Saakasjvili is getrouwd met de Nederlandse Sandra Roelofs, met wie hij twee zoons heeft. Een Nederlandse verblijfsvergunning noemt Saakasjvili een droom voor veel Oekraïeners. ""Maar als ik eerlijk ben: het was natuurlijk niet mijn droom"", zegt hij. Hij verwacht niet dat hij zich met zijn politieke strijd ook met de Nederlandse politiek gaat bemoeien. ""Nederlandse politiek is ontzettend saai vergeleken met de politiek in mijn land."" In plaats daarvan denkt hij veel te gaan reizen vanuit Nederland, met Terneuzen als thuisbasis. Georgië wil Saakasjvili uitgeleverd krijgen, omdat hij daar is veroordeeld voor machtsmisbruik. Volgens Godfroid zullen die verzoeken waarschijnlijk nergens toe leiden. ""Er is geen uitleveringsverdrag tussen Nederland en Oekraïene. Nederland zal er niet van wakker liggen.""",Buitenland,https://nos.nl/artikel/2217244-saakasjvili-ik-ben-weg-uit-poetins-achtertuin-maar-ik-geef-niet-op.html
188049,2019-01-25 11:30:00,Homoseksuele parlementariër ontvlucht Brazilië na doodsbedreigingen,"Het eerste openlijk homoseksuele parlementslid in Brazilië is het land ontvlucht vanwege de vele doodsbedreigingen. Hij zegt dat hij de politiek verlaat omdat er zoveel leugens over hem worden verspreid. De 44-jarige Jean Wyllys werd bekend in Brazilië door zijn deelname aan het televisieprogramma Big Brother. Hij zat sinds 2010 in het parlement voor de Partij voor Socialisme en Vrijheid (PSOL). Wyllys zegt tegen Braziliaanse media dat hij in Europa is en niet van plan is terug te keren naar Zuid-Amerika. Hij wil zich toeleggen op een academische carrière en een PhD halen. De linkse politicus had politiebeveiliging sinds de moord op Marielle Franco, een politicus, lhbt-activist en vriendin van Wyllys, in maart vorig jaar. Hij zegt dat het aantal bedreigingen aan zijn adres de afgelopen maanden is toegenomen. Eerder liet Wyllys zich al kritisch uit over de regeringen en de bedreigingen: Hij voelt zich niet langer veilig in Brazilië, helemaal niet nu president Bolsonaro aan de macht is. ""Deze president heeft mij in het openbaar beledigd en homofobie aangewakkerd."" De uiterst rechtse Bolsonaro deed in het verleden omstreden uitspraken over lhbt'ers. Hij zei bijvoorbeeld: ""Als je zoon gay doet, geef 'm dan een mep. Dan verandert zijn gedrag wel."" In zijn inauguratiespeech sloeg de president een gematigder toon aan en zei hij dat hij aan een maatschappij wil bouwen zonder verdeeldheid en discriminatie. Toch is het klimaat in het land volgens Wyllys gewelddadiger geworden sinds Bolsonaro president is. Hij en zijn familie worden op internet zwartgemaakt door conservatieve groepen. Zijn plek in het parlement wordt ingenomen door zijn partijgenoot David Miranda, die ook openlijk homoseksueel is.",Buitenland,https://nos.nl/artikel/2268969-homoseksuele-parlementarier-ontvlucht-brazilie-na-doodsbedreigingen.html
39998,2012-06-28 01:54:00,7 jaar cel voor documentendiefstal,De 64-jarige Barry Landau uit New York is veroordeeld tot zeven jaar cel voor het stelen van historische documenten. In juli 2011 werd hij betrapt op diefstal bij de Maryland Historical Society. Uit onderzoek bleek daarna dat Landau uit archieven in heel Amerika zeker 4000 documenten heeft ontvreemd. De documenten zijn bij elkaar meer dan 1 miljoen dollar waard. Er zaten speeches bij van president Franklin D. Roosevelt en brieven van wetenschapper Isaac Newton en schrijver Charles Dickens. Landau heeft de diefstallen bekend. Hij ging meestal op pad met een assistent zodat een van hen het personeel kon afleiden terwijl de ander de documenten in een geheime zak in hun kleding kon stoppen. De 25-jarige assistent moet nog terechtstaan.,Buitenland,https://nos.nl/artikel/388893-7-jaar-cel-voor-documentendiefstal.html
140440,2016-10-12 23:14:00,In 24 tweets: wat zegt de brexit over de kansen van Trump?,"In 24 tweets vergelijkt correspondent Arjen van der Horst het brexit-referendum met de Amerikaanse verkiezingen. Bij het brexit-referendum kwam de uitslag voor velen als een verrassing. Kan iets vergelijkbaars gebeuren in Amerika? Clinton staat weliswaar ver voor in de peilingen, maar hoe betrouwbaar zijn die? Van der Horst legt uit waarom het brexit-referendum niet een-op-een te vergelijken is met de Amerikaanse presidentsverkiezingen. Journalist en schrijver John Lanchester analyseert in Brexit Blues politieke ontwikkelingen. Hij schrijft dat de grens van wat acceptabel is binnen de politiek verschuift. Iets wat eerst absurd klinkt, zoals bouwen van een muur langs de grens met Mexico, wordt na discussies, framing en herformuleren langzaamaan niet ondenkbaar. Dit gebeurde in de aanloop naar het brexit-referendum, maar ook nu tijdens de campagnes voor de Amerikaanse presidentsverkiezingen. Voorheen belden opiniepeilers altijd willekeurige vaste nummers op om te vragen naar het stemgedrag van de bewoners. Sinds de opkomst van mobiele telefoons is dat lastiger geworden. Een wet uit 1991 verbiedt het om een computer naar mobiele telefoons te laten bellen. Doordat het met de hand moet gebeuren, is het bellen naar mobiele nummers een stuk duurder dan het bellen naar vaste telefoons, dat wel automatisch mag. Aangezien steeds meer mensen alleen maar een mobiele telefoon hebben, kost het peilen meer moeite. In 2012 kreeg Barack Obama bijna 5 miljoen stemmen meer dan zijn concurrent Mitt Romney, waardoor hij de verkiezingen won. Maar de rollen hadden omgekeerd kunnen zijn, als alle aanhangers van de Republikeinse partij zich hadden geregistreerd om te gaan stemmen. Blanke laagopgeleide Amerikanen stemmen overwegend op de Republikeinse partij. Maar tijdens de verkiezingen in 2012 bleven volgens de website FiveThirtyEight 47 miljoen blanke laagopgeleide Amerikanen thuis. Als zij zich wel geregistreerd hadden en waren gaan stemmen, had Romney misschien wel gewonnen.",Buitenland,https://nos.nl/artikel/2137435-in-24-tweets-wat-zegt-de-brexit-over-de-kansen-van-trump.html
39514,2012-06-19 14:48:00,Charles Taylor gaat in beroep,"Oorlogsmisdadiger Charles Taylor zal beroep aantekenen tegen zijn celstraf van 50 jaar. Dat hebben zijn advocaten gemeld aan het Speciale Hof voor Sierra Leone. De oud-president van Liberia werd eind april veroordeeld voor medeplichtigheid aan misdaden tegen de menselijkheid en oorlogsmisdaden in Sierra Leone, een buurland van Liberia. Volgens het hof heeft Taylor de rebellen in Sierra Leone opgehitst en gefinancierd tijdens de burgeroorlog tussen 1991 en 2002. De 64-jarige Taylor houdt vol dat hij onschuldig is. Hij zegt dat de enige reden waarom hij met de rebellen sprak, was om ze te bewegen tot het beëindigen van de gewelddadigheden. De aanklagers hadden 80 jaar cel geëist tegen Taylor.",Buitenland,https://nos.nl/artikel/385756-charles-taylor-gaat-in-beroep.html
44869,2012-09-25 22:18:00,Politie wil tips mishandeling Haren,"In het tv-programma Opsporing Verzocht heeft de politie om tips gevraagd over de mishandeling van een man van 84 in Haren. Hij werd tijdens de rellen in de nacht van vrijdag op zaterdag in zijn bijkeuken door een man met een stoeptegel geslagen. Daarbij liep hij een lichte hersenbloeding op en brak hij zijn kaak en een rib. Volgens het slachtoffer werd hij geslagen door een lange man met beige kleding. De politie hoopt dat mensen bij de Weg voor de Jagerskampen in Haren de dader met een stoeptegel hebben zien lopen en dat ooggetuigen zich melden. Er werden in de uitzending nog geen beelden van verdachten vertoond. De hoofdofficier van justitie zei dat het daar nog te vroeg voor is, omdat eerst duidelijk moet zijn welke mensen op de beelden daadwerkelijk verdachte zijn. Volgens het OM moet de politie eerst zelf de ruim 3 gigabyte aan beeldmateriaal bekijken en proberen de daders op te pakken. Ook verwacht het OM dat daders zichzelf melden bij het politiebureau. In aanvulling daarop kan de politie besluiten beelden van verdachten op tv te laten zien.",Binnenland,https://nos.nl/artikel/422745-politie-wil-tips-mishandeling-haren.html
231220,2021-09-28 13:19:00,Nederlands gezin op La Palma: 'Je hele leven ligt onder die lavastroom',"Een buurvrouw uit het weggevaagde gebied stormt af op Heidy van de Vorst, zodra ze haar ziet. Huilend staan ze daar, een paar minuten lang. Het is voor het eerst in acht dagen tijd dat de twee elkaar zien. Voor het eerst sinds de lavastroom op gang kwam. Hun huizen werden eigenlijk meteen weggevaagd. Nu is zo'n 200 hectare verwoest en verdwenen tussen de 500 en 600 huizen in de brandende aarde. Heidy wijst naar beneden, vanaf het uitzichtpunt waar we staan. De vulkaan op de Cumbre Vieja is goed te zien, net als de zwarte stromen lava die rokend hun weg naar de zee afleggen. Er is nog een goede kilometer te gaan voor het zover is. ""Dit gebeurt de hele dag"", zegt de 51-jarige Heidy als ze afscheid heeft genomen van de vriendin. ""We hebben geen tijd om elkaar te zien, iedereen is zo druk met het vinden van nieuwe woonruimte, met het oplossen van de problemen waar iedereen mee zit."" De Spaanse regering heeft La Palma vandaag tot rampgebied bestempeld. Daardoor is het makkelijker om hulpfondsen beschikbaar te stellen en noodmaatregelen te nemen. Tegelijkertijd is er een eerste bedrag van 10,5 miljoen euro voor de slachtoffers beschikbaar gesteld. Door de lavastroom zijn tot nu toe zo'n 600 huizen verwoest. Heidy weet niet goed wat ze moet denken als ze het dal inkijkt, en probeert te zien waar haar huis ooit stond. ""Je hele leven ligt daar onder die lavastroom."" Ruim twintig jaar geleden vestigde ze zich op La Palma, waar ze met haar vriend Rüdiger een restaurant opende. ""Dat hebben we dan nog"", zegt de 51-jarige Rüdiger. Hij vertelt hoe het gezin met zoontje Sem van 8 aanvankelijk in een huis van vrienden logeerde. Maar dat was te dicht bij de spuwende vulkaan. Ze zitten nu op veiliger afstand. ""We kunnen nu gaan nadenken hoe het verder moet. Alles ligt overhoop. Ons verleden lag hier. Maar ook onze toekomst."" Iets verderop, bij het uitzichtpunt, volgt Juana Vegas van het Spaans Instituut voor Geologie de ontwikkelingen. Ze zetten drones in om de vulkaanuitbarsting te volgen, vertelt ze. Maar er valt verder weinig te voorspellen. Niet wanneer de eruptie stopt, en of de brandende lava uiteindelijk in zee stort. ""Een uitbarsting van een vulkaan is niet een proces met een logisch verloop"", legt Vegas uit. ""Het is niet als een rivier die overstroomt, dan kun je voorzien hoe een gebied onder water komt te staan. Het uitspuwen van de lava is niet constant. Ook de explosies zijn heftiger dan je zou verwachten."" Juist die onzekerheid maakt het zwaar. Toch kwam het geen seconde bij hem op van La Palma weg te gaan, schudt Rüdiger het hoofd, terwijl hij opkomende tranen wegdrukt. ""Hier woon ik. Hier is mijn zoon geboren. Hier blijf ik."" Familie in Nederland begon een crowdfunding om het gezin weer op gang te helpen. Heidy kijkt nog een keer het dal in. De emoties moeten nog een plek krijgen, zegt ze dan, langzaam. Iets opgewekter: ""We moeten op een of andere manier weer verder. Ooit komt er weer een plan voor dit gebied. Dit eiland is ontstaan uit vulkanen, zo is de hele geschiedenis. Het is altijd verder gegaan.""",Buitenland,https://nos.nl/artikel/2399569-nederlands-gezin-op-la-palma-je-hele-leven-ligt-onder-die-lavastroom
183182,2018-10-19 15:15:00,Kabinet: zomertijd-plan Europese Commissie niet duidelijk genoeg,"Het kabinet wil dat de Europese Commissie een betere onderbouwing geeft van het plan om een eind te maken aan het twee keer per jaar verzetten van de klok. De Commissie vindt dat lidstaten voortaan zelf moeten beslissen welke tijd ze hanteren en dat het dan ofwel zomer- ofwel wintertijd moet worden. Het kabinet vindt het positief dat de Commissie het onderwerp op de agenda heeft gezet en vicepremier De Jonge noemt het verstandig om naar één tijd terug te keren. Maar het kabinet heeft nog veel vragen over het Europese voorstel. Het wil dat de Commissie beter duidelijk maakt wat precies de voor- en nadelen zijn en ook wat de financiële gevolgen zijn. Volgens het kabinet is het niet realistisch om hier al voor de door Brussel gewenste datum van april volgend jaar overeenstemming over te bereiken in de EU en een wetswijziging door beide Kamers te krijgen. De Jonge benadrukt dat er afstemming moet komen met andere lidstaten, vooral met de Benelux en met Duitsland. ""Het is voor Nederland belangrijk dat niet ieder voor zich in Europa een besluit neemt. We gaan ook niet allemaal besluiten of we links of rechts rijden."" Het kabinet gaat de komende tijd een peiling houden onder Nederlanders. De Jonge spreekt van een representatieve steekproef, die meeweegt bij het uiteindelijke standpunt van het kabinet.",Politiek,https://nos.nl/artikel/2255494-kabinet-zomertijd-plan-europese-commissie-niet-duidelijk-genoeg.html
88976,2014-09-03 09:12:00,"""Baltische staten voelen de dreiging""","President Obama bezoekt vandaag de Baltische staten om de kleine NAVO-partners Estland, Letland en Litouwen een hart onder de riem te steken. Het conflict tussen Rusland en Oekraïne baart niet alleen hun zorgen, daarom komt er NAVO-steun voor die landen. Ook Nederland helpt en stuurt vijf F-16's naar Polen om het Baltische luchtruim te bewaken. Jeroen Bult, journalist in de Litouwse hoofdstad Vilnius, legt uit dat de Baltische staten blij zijn met de komst van de Amerikaanse president. ""De afgelopen maanden is de serieuze dreiging erg toegenomen, dus zijn bezoek komt als geroepen."" Estland, Letland en Litouwen hebben geprobeerd om zo snel mogelijk lid te worden van de NAVO. ""Ze zagen de bui twintig jaar geleden al hangen"", aldus Bult. ""Rusland kon zich gaan revancheren voor de Koude Oorlog, zeker in de tijd van Boris Jeltsin. Sinds Poetin terug is, is dat gevoel alleen maar sterker geworden. Denk aan Georgië in 2008. Daarnaast doet Rusland militaire oefeningen aan de noordwestkant van het land. Dat is toch wel intimiderend machtsvertoon."" In de Baltische staten verwachten ze een permanente aanwezigheid van NAVO-troepen te krijgen, maar daarvan komt het vermoedelijk niet. ""Dat is een formule die West-Europa uit de weg wil gaan, al lijkt Rasmussen er wel op aan te sturen. De partners willen echter liever alleen oefeningen doen en bescherming vanuit de lucht bieden"", zegt Bult. Het is volgens Bult volstrekte onzin dat er separatisten in de Baltische staten zijn die sympathiseren met Rusland. ""De president van Estland, Toomas Hendrik Ilves, vatte het zelf mooi samen: ""Ik kan mij niet voorstellen dat iemand de euro wil inruilen voor de roebel."" Daarmee slaat hij de spijker op de kop, zegt Bult. ""Estland is sinds 2011 lid van de eurozone. Veel Russen in Estland en Letland zijn goed geïntegreerd. Ze spreken de taal goed. Ze willen voor geen goud naar Rusland. Europa is democratisch en welvarend."" Mocht Rusland een beroep doen op de Russen en er komen geen NAVO-troepen om dagelijks aanwezig te zijn, dan is er wel het vertrouwen dat ze worden geholpen, aldus Bult. ""Het is moeilijk in te schatten wat er in die omstandigheden zal gebeuren. Als de NAVO niet ingrijpt, heeft het echter feitelijk geen bestaansrecht meer. Artikel 5 zegt namelijk: een aanval op één is een aanval op allen."" ",Buitenland,https://nos.nl/artikel/694116-baltische-staten-voelen-de-dreiging.html
248793,2023-02-07 10:45:05,Afhandelprobleem op Schiphol blijft: 'Forse loonstijging nodig als ducttape',"De problemen op Schiphol zijn nog geen verleden tijd. De luchthaven meldde voor het weekend dat er mogelijk toch weer een maximumaantal reizigers gaat gelden, omdat de afhandelbedrijven nog honderden nieuwe werknemers zoeken. Daardoor dreigt voor het tweede jaar op rij een chaotische meivakantie op de luchthaven. Waar gaat het mis? Schiphol spreekt van een structureel tekort van 300 tot 500 medewerkers bij de afhandelaars. Vakbond FNV denkt dat de tekorten zelfs nog hoger liggen. FNV-bestuurder Stijn Jansen: ""We waarschuwen al sinds september dat er te weinig mensen zijn om de vliegtuigen te verslepen, ze veilig te laten landen, de check-in te doen, de gate te bemensen en de koffers te sjouwen. Er is weinig geleerd van vorig jaar."" Vorig voorjaar liep Schiphol op twee plekken vast: er waren tekorten bij de beveiliging en de afhandelaren. De tekorten bij de beveiliging zijn sinds de luchthaven in oktober beloftes deed, verminderd, zegt zowel de luchthaven als de vakbond. Jansen: ""Schiphol heeft fors geïnvesteerd in de beveiliging waardoor er veel minder tekorten zijn, alhoewel het nog wel lastig blijkt vrouwelijke beveiligers aan te trekken."" Volgens Schiphol zijn 500 van de 850 vacatures gevuld. ""We hebben er vertrouwen in dat we er voor de meivakantie nog veel mensen bij hebben"", zegt een woordvoerder. Het probleem ligt nu bij de afhandelaren, zegt Schiphol. ""Wij zijn bang dat de komende maanden meer personeel zal vertrekken. Het pakket aan arbeidvoorwaarden is, vergeleken met dat van de afhandelaar van KLM, niet aantrekkelijk genoeg."" De vakbond, die vaak juist lijnrecht tegenover de luchthaven staat, deelt ditmaal de analyse. Jansen: ""We horen van onze leden dat het hetzelfde gaat als vorig jaar, soms zelfs slechter."" De luchthaven kan dat niet oplossen, zegt Schiphol, omdat de afhandelaren niet door Schiphol worden ingehuurd, maar door de luchtvaartmaatschappijen. Dus wat Schiphol en de vakbond betreft ligt daar nu de bal. FNV-bestuurder Jansen: ""We hebben vorig jaar een gezamenlijke cao afgesproken met de zes grote afhandelbedrijven waardoor in drie jaar tijd het loon van 10 naar 14 euro per uur gaat. Daar waren we toen heel blij mee, maar het is door de inflatie enorm achterhaald. Er moet meer loon bij, maar de afhandelaren en luchtvaarmaatschappijen zeggen 'dat doen we niet' en Schiphol zegt 'dat mogen we niet'."" Schiphol heeft de afhandelaren een lening van 10 miljoen euro aangeboden, zodat zij de lonen versneld kunnen laten stijgen. Daar zouden de afhandelaren geen gebruik van willen maken, omdat ze bang zijn dat ze de kosten niet kunnen doorberekenen aan de luchtvaartmaatschappijen. Of dat klopt, is lastig te achterhalen. Zo willen afhandelaren Aviapartner en Swissport niet reageren op vragen van de NOS. Menzies en Dnata waren niet bereikbaar voor vragen. KLM werkt met een eigen afhandelaar, waar volgens Schiphol, de vakbond en KLM zelf vanwege betere arbeidsvoorwaarden minder problemen spelen. Transavia wil geen uitspraken doen over of het bedrijf wel of niet meer is gaan betalen aan zijn afhandelaar Viggo. Wel zegt de luchtvaartmaatschappij zich geen zorgen te maken om de meivakantie, omdat het bedrijf daar vanuit Viggo geen signalen over krijgt. Een Viggo-woordvoerder zegt dat ook tegen de NOS: ""De instroom van personeel loopt volgens schema."" Of luchtvaartmaatschappijen bereid zijn meer te gaan betalen voor de afhandeling, blijft volgens Viggo onduidelijk: ""We zijn met ze in gesprek, maar aangezien het een standaard sectorcao betreft, zullen we als sector gezamenlijk de juiste stappen voorwaarts moeten zetten."" Schiphol sorteert tegelijkertijd voor op een toekomst met minder afhandelaren. ""Wat Schiphol betreft hoeven er niet zo veel op de luchthaven te zijn. We hebben een oproep gedaan aan het kabinet om niet nog meer afhandelaren toe te laten."" Die onzekere toekomst maakt het voor de afhandelaren minder aantrekkelijk om in te gaan op Schiphols lening, want misschien wordt die dus niet terugverdiend. Viggo: ""Een lening is geen oplossing voor het probleem. Uiteindelijk zal een eventuele verbetering van de arbeidsvoorwaarden moeten worden betaald door de passagier."" In de tussentijd houdt de vakbond zijn hart vast. ""We hebben twee dingen nodig: koersverlegging voor de verre toekomst en ducttape voor nu. Die ducttape is een forse loonstijging. Anders weten we zeker dat het komende zomer weer misgaat.""",Economie,https://nos.nl//artikel/2462851-afhandelprobleem-op-schiphol-blijft-forse-loonstijging-nodig-als-ducttape
121749,2016-01-17 16:15:00,Demonstratie Pegida in Apeldoorn verloopt vrij rustig,"Een demonstratie van anti-islambeweging Pegida in Apeldoorn is vrij rustig verlopen. Tussen de 150 en 200 mensen liepen vanmiddag mee in een protestmars, meldt Omroep Gelderland. De betoging begon met een toespraak in een park in de binnenstad. Daarbij werd een man uit Deventer opgepakt die vermoedelijk een fotografe heeft mishandeld. Ook werden nog twee vrouwen en een andere man gearresteerd. Zij weigerden zich te identificeren. De Apeldoornse burgemeester Berends had een noodbevel afgegeven. Daardoor had de politie tijdelijk meer bevoegdheden om in te grijpen, maar dat bleek niet nodig. Alleen tijdens de protestmars die volgde, waren wat opstootjes. Een groep jongeren gedroeg zich onrustig. De Anti-Fascistische Actie Fryslân hield later in de middag een tegendemonstratie bij het station. De actiegroep maakte daar met spandoeken duidelijk dat Pegida volgens haar racistisch en fascistisch is. Aan de tegendemonstratie deden zo'n twaalf mensen mee.",Regionaal nieuws,https://nos.nl/artikel/2081043-demonstratie-pegida-in-apeldoorn-verloopt-vrij-rustig.html
111565,2015-08-25 16:04:00,Meningsverschil VVD en PvdA over CO2-uitspraak,"Hoewel van een conflict geen sprake is, verschillen regeringspartijen VVD en PvdA van mening over een rechterlijke uitspraak over de uitstoot van CO2. De rechter oordeelde dat de Nederlandse overheid de uitstoot van broeikasgassen met 25% moet verminderen. De VVD-fractie vindt dat het kabinet hiertegen in beroep moet gaan. VVD-Kamerlid Dijkstra: ""De rechter moet niet op de stoel van de politiek gaan zitten."" Hij vindt dat het aan politici is om wel of niet uitvoering te geven aan internationale klimaatverdragen en CO2-reductie. Hij verwacht daarom dat een hogere rechter deze uitspraak zal terugdraaien. De PvdA-fractie denkt daar anders over. PvdA-Kamerlid Vos: ""Wij vinden dat het kabinet zich aan de uitspraak van de rechter moet houden en de CO2-uitstoot in 2020 met 25% moet verminderen."" Het verschil van mening tussen beide fracties levert vooralsnog geen problemen op voor het kabinet. Als het kabinet besluit tegen de rechterlijke uitspraak in beroep te gaan, dan is de PvdA daar niet tegen. ""Een beroep is ook wel logisch, omdat de juridische en ook politieke consequenties van deze uitspraak verstrekkend zijn. Dan is het goed om daar nog eens zorgvuldig naar te laten kijken”, zegt Vos. Klimaatorganisatie Urgenda stapte naar de rechter omdat de organisatie het huidige klimaatbeleid een onrechtmatige daad vindt. De milieuorganisatie stelt dat de politiek de huidige generatie in de steek laat. Negenhonderd verontruste burgers steunden de rechtszaak van de organisatie. Deskundigen spraken al meteen van een unieke zaak. Het kabinet moet voor 25 september besluiten of het in hoger beroep gaat.",Politiek,https://nos.nl/artikel/2053931-meningsverschil-vvd-en-pvda-over-co2-uitspraak.html
24799,2011-09-29 06:41:00,Orkaan Nesat op weg naar Hongkong,"Het dagelijks leven in Hongkong ligt vandaag grotendeels stil. Veel overheidsdiensten, bedrijven, scholen en financiële instellingen zijn gesloten vanwege orkaan Nesat. Het oog van de orkaan zal Hongkong niet direct raken, maar de stad heeft wel last van flinke rukwinden. Er worden windsnelheden van 60 kilometer per uur gemeten. Eerder deze week zijn op de Filipijnen tientallen mensen omgekomen toen orkaan Nesat daar overtrok. Ook was er veel schade.",Buitenland,https://nos.nl/artikel/276968-orkaan-nesat-op-weg-naar-hongkong.html
17632,2011-04-09 21:30:00,Opluchting na verkiezingen Nigeria,"In Nigeria zijn de parlementsverkiezingen relatief rustig verlopen. Volgens het hoofd van de EU-waarnemersmissie waren er weinig ordeproblemen en werd er niet geïntimideerd. Wel vielen er drie doden bij een aanslag op een stembureau in het noordoosten van het land. In het verleden gingen verkiezingen in Nigeria gepaard met fraude en geweld. Om een ordelijk verloop te garanderen waren ditmaal strenge veiligheidsmaatregelen genomen. Zo werden stembureaus bewaakt door gewapende agenten. De parlementsverkiezingen waren al twee keer uitgesteld, onder meer omdat stembriefjes niet op tijd waren. De komende weken worden ook een nieuwe president en gouverneurs van de deelstaten gekozen. De presidentsverkiezing is over een week. Zittend president Goodluck Jonathan van de Democratische Partij van het Volk lijkt de beste papieren te hebben.",Buitenland,https://nos.nl/artikel/231935-opluchting-na-verkiezingen-nigeria.html
187970,2019-01-24 07:28:00,25.000 dollar tipgeld naar meisje dat ontsnapte aan ontvoerder,"Jayme Closs, het 13-jarige meisje dat na 88 dagen ontsnapte aan haar kidnapper, krijgt de 25.000 dollar tipgeld die een bedrijf had uitgeloofd. Closs wist weg te komen toen haar ontvoerder haar enkele uren alleen thuis liet. Closs werd halverwege oktober ontvoerd. De dader drong haar huis binnen, vermoordde haar ouders en nam het meisje mee. Hij hield haar bijna 3 maanden gevangen in een bungalow in de staat Wisconsin, 100 kilometer van haar woonplaats. Het bedrijf waar de ouders van Closs werkten, loofde een beloning uit voor de gouden tip die tot haar vondst zou leiden. Omdat ze zichzelf bevrijd heeft, vindt de directie dat Closs er recht op heeft. ""Hoewel we nog steeds rouwen om het verlies van Jim en Denise, zijn we dankbaar voor Jayme's dappere ontsnapping"", zegt de directeur van de Jennie-O Turkey Store. Hij hoopt dat Closs het geld kan gebruiken om haar leven weer op te bouwen. Kort na de ontsnapping werd de 21-jarige Jake Patterson opgepakt. Hij verklaarde later dat ze een willekeurig slachtoffer was dat zijn pad toevallig gekruist had.",Buitenland,https://nos.nl/artikel/2268776-25-000-dollar-tipgeld-naar-meisje-dat-ontsnapte-aan-ontvoerder.html
178393,2018-07-16 12:14:00,Mogelijk tienduizenden Wajongers in armoede,"Duizenden jonggehandicapten dreigen in armoede te belanden. Sinds 1 januari ontvangt een deel van de Wajongers een kleiner deel van het minimumloon omdat ze volgens de overheid in staat zijn om nog te werken. Om niet onder het sociaal minimum te komen, het bedrag dat nodig is om te kunnen leven, kunnen ze een toeslag aanvragen. Maar velen blijken dat nog niet te hebben gedaan. Het UWV had 30.000 aanvragen voor de toeslag verwacht, maar heeft er nog maar een paar duizend ontvangen. Dat constateert de Volkskrant op basis van een nota van het UWV. ""We hebben op twee eerdere momenten deze groep laten weten dat ze een toeslag kunnen aanvragen. We gaan nu voor de derde keer een oproep doen"", zegt een woordvoerder van het UWV. Mogelijk is het toch niet duidelijk voor de jongeren dat ze in aanmerking komen voor de regeling. Een deel van de jonggehandicapten is voor dit soort aanvragen afhankelijk van ondersteuning door vrienden en familie. ""Ze kunnen ons ook altijd bellen, zodat wij ze kunnen helpen"", aldus de woordvoerder. ""Er kunnen twee dingen aan de hand zijn"", denkt Jan-Jaap de Haan, directeur van Cedris, de koepelorganisatie van sociale werkplaatsen. ""Of er is niet goed ingeschat hoeveel jongeren recht hebben op de toeslag. Het kan ook dat veel jongeren denken dat ze er geen recht op hebben, of dat de aanvraag te complex is voor ze."" Dat is volgens hem een slecht teken voor de loondispensatie die het kabinet wil invoeren. Via die regeling zouden arbeidsgehandicapten, onder wie ook Wajongers, minder dan het minimumloon van hun werkgever ontvangen. De aanvulling op hun loon moeten ze straks dan zelf via de gemeente aanvragen. De Haan: ""Dit bevestigt dat je het voor deze groep niet heel ingewikkeld moet maken, dan komen ze er niet meer uit."" Wajong staat voor de Wet arbeidsongeschiktheidsvoorziening voor jonggehandicapten. Iedereen die vanaf jonge leeftijd een ziekte of handicap heeft, valt onder deze wet. Sinds 1 januari zijn de uitkeringen voor jongeren die onder deze wet vallen, aangepast. Wie volgens de overheid kan werken maar dat nog niet doet, krijgt nu 70 procent van het minimumloon in plaats van 75 procent. Bij elkaar zijn dit zo'n 75.000 mensen.",Economie,https://nos.nl/artikel/2241769-mogelijk-tienduizenden-wajongers-in-armoede.html
40421,2012-07-05 13:49:00,"ECB verlaagt rente naar 0,75 %","De Europese Centrale Bank (ECB) heeft het belangrijkste rentetarief verlaagd van 1 naar 0,75 procent. Sinds de euro bestaat, is de rente niet eerder zo laag geweest. De verlaging werd verwacht. In juni hintte ECB-president Mario Draghi al op een aanstaande verlaging. De inflatie in de eurozone is laag genoeg om de rente aan te passen. Daarnaast kunnen banken en overheden de extra stimulans die uitgaat van een lagere rente goed gebruiken omdat ze daardoor goedkoper kunnen lenen. Op de financiële markten werd al rekening gehouden met de renteverlaging. Mede daardoor zijn de graadmeters op de Europese aandelenbeurzen de afgelopen tijd gestegen. ",Economie,https://nos.nl/artikel/391759-ecb-verlaagt-rente-naar-0-75.html
200218,2019-10-02 21:14:00,Gemeenteraad zegt na urenlang spoeddebat vertrouwen in Haagse wethouders op,"De gemeenteraad van Den Haag heeft een motie van wantrouwen aangenomen tegen de twee wethouders die verwikkeld zijn in een corruptieonderzoek. Tot diep in de nacht werd er in een spoeddebat over de zaak gesproken. Uiteindelijk konden de raadsleden pas na 01.30 uur naar huis. De woningen en werkplekken van wethouders Richard de Mos en Rachid Guernaoui werden dinsdag doorzocht. De twee worden ervan verdacht dat ze nachtvergunningen regelden voor bevriende horeca-ondernemers. Hangende het onderzoek hadden ze hun werkzaamheden al neergelegd en nu heeft de raad hun gevraagd om definitief terug te treden. In de loop van de middag hadden coalitiepartijen VVD, D66 en GroenLinks al het vertrouwen opgezegd in Hart voor Den Haag/Groep de Mos, waarmee het Haagse college viel. Volgens burgemeester Krikke (VVD) zal de VVD naar alle waarschijnlijkheid proberen om een nieuwe coalitie te vormen. Burgemeester Krikke heeft er alle vertrouwen in dat het goed komt met het stadsbestuur: Binnen de gemeenteraad liepen de meningen uiteen over het opzeggen van het vertrouwen. Zo vond bijvoorbeeld de PVV het besluit te drastisch, omdat de wethouders nog enkel verdachten zijn. Andere oppositiepartijen vonden dat er juist eerder ingegrepen had moeten worden, omdat er volgens hen bij eerdere debatten over de nachtvergunningen al signalen waren van belangenverstrengeling. Hart voor Den Haag/Groep de Mos-fractievoorzitter Arjen Dubbelaar was vooral ""heel boos"", zei hij bij de opening van het debat. ""Dit voelt als een politieke afrekening. Wij komen terug. Sterker en strijdbaarder dan ooit. Een aantal partijen is alvast op de stoel van de rechter gaan zitten. Maar in Nederland is iedereen onschuldig tot het tegendeel is bewezen. Wij zien de uitkomst van het onderzoek met vertrouwen tegemoet, want wij hebben wél vertrouwen in onze wethouders."" Bekijk hier een aantal momenten uit het debat: GroenLinks-fractievoorzitter Arjen Kapteijns noemde het besluit om het vertrouwen op te zeggen zwaar. ""Maar er ligt een onderzoek met daarin zware aantijgingen vanuit de Rijksrecherche en dit onderzoek kan nog lang duren. Misschien nog wel een jaar"", zei Kapteijns. ""Daarom hebben we onze verantwoordelijkheid genomen, om niet de schijn van integriteitsschending boven ons stadsbestuur te hebben. Het was niet makkelijk, maar wel onvermijdelijk.""",Binnenland,https://nos.nl/artikel/2304410-gemeenteraad-zegt-na-urenlang-spoeddebat-vertrouwen-in-haagse-wethouders-op.html
238065,2022-03-28 17:19:00,"Rusland verlegt focus op Donbas: 'Zijn nu bij plan C, of zelfs D'","De Russische operatie in Oekraïne is volgens Moskou in een nieuwe fase terechtgekomen. Volgens een van de hoogste officieren van de Russische strijdkrachten is het terugbrengen van de Oekraïense militaire slagkracht gelukt en is het nieuwe doel de ""bevrijding"" van de Donbas-regio. Delen daarvan zijn al sinds 2014 in handen van pro-Russische rebellen. Volgens de Oekraïense militaire inlichtingendienst erkent Rusland daarmee dat niet het hele land kan worden veroverd, zei inlichtingenchef Boedanov gisteren. Daarom schakelt Rusland over op ""het Korea-scenario"", waarbij Oekraïne in tweeën wordt gesplitst. In het oosten en zuiden van het land zou Rusland een Kremlingezind bestuur willen vestigen, de regering in Kiev zou dan de rest krijgen. Dat zou betekenen dat de oorlog in Oekraïne zich verplaatst naar het oosten van het land. Maar op het slagveld is daar nog maar relatief weinig van te zien. ""Het is nog te vroeg om te zeggen of de Russen zich terugtrekken uit bijvoorbeeld de regio Kiev"", zegt Oost-Europadeskundige Bob Deen van het Instituut Clingendael. Wel weet Oekraïne op kleine schaal terreinwinst te boeken, bijvoorbeeld door voorsteden van Kiev te heroveren. Ook in het zuiden boekt het leger kleine successen. De plaats Basjtanka zou door de Oekraïners zijn terugveroverd en de belangrijke stad Cherson is volgens de Verenigde Staten niet meer onder controle van Rusland. Dat laatste wordt overigens door Oekraïne weersproken. Op deze kaart zie je de gebieden die in Russische handen zouden zijn en de regio's waar Rusland op uit zou zijn: De Britse militaire inlichtingendienst zegt al dagen geen progressie aan de Russische zijde te zien, veroorzaakt door de ""voortdurende logistieke problemen, gebrek aan moreel bij Russische militairen en het sterke Oekraïense verzet"". Ook het Oekraïense leger zegt dat Rusland zich focust op het behoud van bezet gebied; over terugtrekkingen of troepenverplaatsingen wordt niets gemeld. ""Mijn indruk is dat de Russen het niet aandurven om Kiev te bestormen en daarom een beetje pas op de plaats maken"", zei Ruslandkenner Hubert Smeets van het platform Raam op Rusland in Met het Oog op Morgen. Door stand te houden zouden de Oekraïense strijdkrachten kunnen worden uitgeput, terwijl de Russische troepen zich kunnen voorbereiden op nieuwe offensieven. Smeets ziet zo'n uitputtingsoorlog als alternatief plan van de Russen omdat een snelle verovering van het land is mislukt. ""Het eerste plan, om in vier dagen het hele land te veroveren, mislukte. Daarna werd geprobeerd het hele zuiden, tot en met Odessa, te veroveren, maar ook dat lukte niet. We zijn nu dus bij plan C, of zelfs plan D aanbeland."" Het is volgens defensiespecialist Peter Wijninga van het The Hague Centre for Strategic Studies begrijpelijk dat de Russen zich willen concentreren op de Donbas-regio. ""Op dit moment vecht Rusland op veel fronten. Dat heeft geleid tot chaos, omdat de gevechtskracht verspreid werd over die fronten en daardoor minder effectief was."" Ook de onderlinge communicatie had veel beperkingen. Alles draait op dit moment om Marioepol, de omsingelde havenstad in de regio Donetsk die al weken zwaar wordt aangevallen en uitgehongerd. Als de stad valt, heeft Rusland de hele Oekraïense kustlijn tot aan de Krim in handen. Daarom zal Rusland alles op alles zetten om Marioepol te veroveren. De stad lijkt ondanks het zware Oekraïense verzet te gaan vallen, zegt Deen. In deze video legt Deen aan de hand van diverse kaarten uit hoe belangrijk Marioepol is: Zodra Marioepol in Russische handen valt, zal het Russische leger zich waarschijnlijk vanuit het zuiden effectief richten op de rest van de Donbas, denkt Wijninga. ""Vanuit de haven, die nog redelijk intact is, kun je nieuwe troepen en goederen aanvoeren."" De Russen rukken op dit moment al vanuit Charkov op richting het zuidoosten, ziet de defensiespecialist. Daarnaast kunnen de Russische strijdkrachten in de Donbas worden versterkt via de logistieke lijnen vanuit Rusland. ""Op die manier zijn naar verluidt al zo'n 6000 tot 8000 extra Russische militairen naar de regio onderweg."" De focus op de Donbas betekent niet dat de gevechten in andere delen van het land zullen stoppen, zegt Wijninga. ""Zolang Rusland daar aanvallen blijft uitoefenen, moet Oekraïne daar troepen en luchtverdediging houden."" Daardoor zal Oekraïne niet snel versterking naar het oosten sturen, denkt hij. De veranderde koers van Rusland brengt de vrede vooralsnog niet dichterbij. Daarvoor liggen presidenten Poetin en Zelensky nog te ver uit elkaar, aldus Deen. ""Poetin zal akkoord kunnen gaan met de belofte van neutraliteit in Kiev en wanneer de gehele Donbas en de landbrug naar de Krim onder controle van Rusland of een (Russischgezinde) splinterrepubliek valt."" Dat is voor Zelensky onbespreekbaar. ""Over de zelfverklaarde Volksrepublieken Donetsk en Loehansk en de Krim valt te praten. Hij zal ze niet weggeven, maar dat conflict kan hoogstens worden bevroren"", denkt Deen. Dat geldt niet voor de andere bezette delen in het zuidoosten: ""Daar valt voor Oekraïne nog veel te winnen."" De vredesbesprekingen, die morgen moeten worden hervat, zullen daarom niet leiden tot een historisch vredesakkoord, denkt Deen. ""Het zal eerder uitdraaien op een tijdelijk bestand.""",Buitenland,https://nos.nl/artikel/2422969-rusland-verlegt-focus-op-donbas-zijn-nu-bij-plan-c-of-zelfs-d
172629,2018-04-03 05:44:00,Politie zoekt kleding van hoofdverdachte liquidatie Reduan B.,"De Amsterdamse politie heeft in overleg met het Openbaar Ministerie beelden vrijgegeven van de man die ervan wordt verdacht dat hij Reduan B. heeft doodgeschoten. Hij en twee handlangers zijn dit weekend al aangehouden, maar de politie is nog op zoek naar de kleding die bij de liquidatie is gedragen. Reduan B. was de broer van de kroongetuige in de zaak tegen de Mocro-maffia, Nabil B. Hij werd donderdag doodgeschoten in zijn beletteringsbedrijf bij de NDSM-werf in Amsterdam-Noord. De hoofdverdachte is vrijdagavond aangehouden in Hilversum. Mensen die de kleding op de foto hebben gevonden - een blauwe spijkerbroek, een donker jack met capuchon en blauw met witte sneakers - wordt gevraagd contact op te nemen met de politie. Die wil de kleding graag onderzoeken op bijvoorbeeld kruitsporen. Er wordt ook gezocht naar mensen die de verdachte mogelijk hebben gezien in de omgeving van de Tt. Vasumweg of de Klaprozenweg op de NDSM-werf. De politie zegt dat alle informatie anoniem kan worden doorgegeven via het speciale daarvoor geopende telefoonnummer 06-57435079. De recherche zoekt ook naar getuigen die iets kunnen zeggen over een zwarte Seat Leon met het kenteken 45-XK-SX, die werd gebruikt als vluchtauto. Uit onderzoek blijkt dat de wagen op de dag voor de liquidatie rond 07.00 uur vanuit Hilversum naar Amsterdam is vertrokken. Om 08.40 uur en om 18.15 uur is de auto gezien in de buurt van de Tt. Vasumweg. De politie vraagt mensen met een dashcam die in Hilversum of Amsterdam zijn geweest om te kijken of deze auto op de beelden staat. Bij de arrestatie zijn ook wapens in beslag genomen. De politie onderzoekt of die bij deze of andere liquidaties zijn gebruikt.",Binnenland,https://nos.nl/artikel/2225537-politie-zoekt-kleding-van-hoofdverdachte-liquidatie-reduan-b.html
32415,2012-02-20 04:18:00,Z-Korea houdt omstreden oefening,"Het Zuid-Koreaanse leger heeft ondanks waarschuwingen van Noord-Korea een militaire oefening gehouden bij de omstreden zeegrens met het noorden. De oefening was aan de westkust, bij eilanden die Noord-Korea in het verleden heeft geclaimd. De Zuid-Koreaanse marine heeft tijdens de training met scherp geschoten. De bewoners van de eilanden was aangeraden de schuilkelders op te zoeken. Gisteren waarschuwde Noord-Korea dat het zou terugslaan als de oefening gericht zou zijn op Noord-Koreaans grondgebied. Ondanks de dreigementen lijkt het erop dat alles rustig is verlopen. Bij dezelfde eilanden kwamen in 2010 vier Zuid-Koreanen om het leven door een Noord-Koreaanse granaataanval.",Buitenland,https://nos.nl/artikel/342989-z-korea-houdt-omstreden-oefening.html
105060,2015-05-14 12:54:00,Opnieuw honderden Birmese bootvluchtelingen in nood,"Bij de grens tussen Thailand en Maleisië volgt de Thaise marine een boot met nieuwe vluchtelingen uit Birma. De marine biedt geen hulp zolang de autoriteiten daarvoor geen toestemming hebben gegeven, zegt een woordvoerder. De omstandigheden aan boord zouden slecht zijn. De Britse zender BBC zegt contact te hebben gehad met vluchtelingen aan boord van een houten schip. Die hebben verteld dat ze al een week zonder eten en drinken ronddrijven. Of het om hetzelfde schip gaat dat wordt gevolgd door de Thaise marine is onduidelijk. Volgens de BBC zijn tien mensen de hongerdood gestorven en overboord gegooid. Verder vertelden de opvarenden dat de bemanning het schip heeft verlaten en de motor onklaar heeft gemaakt. Aan boord zouden veel vrouwen en kinderen zijn. Vannacht werd bekend dat Maleisië een schip met 500 Birmese vluchtelingen weer de zee heeft opgestuurd. Ze kregen wel brandstof, eten en drinken mee. Maleisië weigert ze de toegang omdat het land volgens een woordvoerder de grote stroom vluchtelingen niet aankan. De vluchtelingen zijn Rohingya, een moslimminderheid die statenloos is in het boeddistische Birma. Ook in het islamitische buurland Bangladesh, waar er zo'n 200.000 in illegale kampen leven, hebben ze geen rechten. Daarom zetten ze in gammele bootjes koers naar de landen als Maleisië en Indonesië om daar te proberen een nieuw bestaan op te bouwen. ",Buitenland,https://nos.nl/artikel/2035648-opnieuw-honderden-birmese-bootvluchtelingen-in-nood.html
163828,2017-10-30 12:55:00,Prinses Mabel krijgt Duitse prijs voor strijd tegen aids,"Prinses Mabel krijgt op een benefietgala zaterdag in Berlijn de World without Aids Award. Het gala, dat geldt als een van de belangrijkste liefdadigheidsevenementen in Duitsland, wordt gehouden ten behoeve van de Deutsche Aids Stiftung. Dat is de grootste Duitse organisatie die zich bezighoudt met de strijd tegen aids. Mabel krijgt de prijs voor haar inzet in de wereldwijde strijd tegen aids en hiv. Ze krijgt de onderscheiding samen met Michel Sidibé van UNAIDS, het coördinatieprogramma van de VN. De prinses zet zich al jaren in voor de strijd tegen aids. Ze spreekt onder meer op conferenties en schuift bijna elk jaar aan bij het Amsterdam Diner. Bij haar huidige werk voor Girls not Brides is aids ook een belangrijk thema. De World Without Aids Award ging eerder naar onder anderen Microsoft-oprichter Bill Gates en mode-ontwerper Jean Paul Gaultier. ",Binnenland,https://nos.nl/artikel/2200482-prinses-mabel-krijgt-duitse-prijs-voor-strijd-tegen-aids.html
173436,2018-04-17 10:51:00,Charme-offensief Facebook: grote privacy-advertentie in Nederlandse kranten,"Facebook heeft een paginagrote advertentie in een aantal Nederlandse kranten staan over de nieuwe privacywetgeving, in de week nadat topman Mark Zuckerberg in de VS tien uur is gehoord over het privacyschandaal bij Cambridge Analytica. In het AD, Trouw en de Volkskrant staat de advertentie op de achterpagina, in De Telegraaf staat hij binnenin. Het gebeurt niet vaak dat Facebook op deze manier mensen buiten het eigen platform om probeert te bereiken. De advertentie gaat over de nieuwe privacywetgeving in de EU, die in Nederland leidt tot de AVG (de Algemene verordening gegevensbescherming), die op 25 mei in werking treedt. Hierdoor worden de regels om persoonsgegevens te verwerken strenger. Wetgeving waar Facebook tegen heeft gelobbyd. Facebook is, net als andere bedrijven die in Europa actief zijn, maatregelen aan het nemen. Zo veranderde het onlangs het instellingen-menu om gebruikers beter duidelijk te maken wat er wordt verzameld. Dat betekent echter niet dat er minder data worden verzameld. De reclamecampagne komt in een periode waarin Facebook hevig onder vuur ligt doordat de gegevens van tientallen miljoenen mensen in handen zijn gekomen databedrijf Cambridge Analytica. Vorige week moest topman Zuckerberg hierover verantwoording afleggen tegenover het Amerikaanse Congres.",Binnenland,https://nos.nl/artikel/2227728-charme-offensief-facebook-grote-privacy-advertentie-in-nederlandse-kranten.html
82730,2014-05-21 10:08:00,Verbod herstart kerncentrale Japan,"Een Japanse rechter heeft bepaald dat de Oi-kerncentrale ten westen van Tokio niet opnieuw mag opstarten. De zaak was aangespannen door 189 burgers die zich verzetten tegen kernenergie. Het gaat om de eerste kerncentrale die weer elektriciteit moest gaan opwekken, nadat alle centrales in Japan in 2011 om veiligheidsredenen werden stilgelegd. Die maatregel volgde op de ramp met de centrale in Fukushima, waar een vloedgolf leidde tot een meltdown. Sindsdien lekt er regelmatig radioactief koelwater uit de centrale. Volgens de aanklacht heeft de energieleverancier die de Oi-centrale exploiteert, in 2012 twee reactoren weer geactiveerd, terwijl de veiligheid niet was gegarandeerd. Alle centrales moeten aan strenge veiligheidsvoorwaarden voldoen voordat ze weer in gebruik kunnen worden genomen. Over die voorwaarden bestaat veel verwarring in Japan. Nadat de rechter hen in het gelijk had gesteld, toonde de Japanse televisie beelden van juichende en feestvierende anti-kernenergieactivisten. De Japanse regering besloot vorige maand om kernenergie toch weer toe te staan. Voor de ramp in 2011 leverden kerncentrales 30 procent van alle stroom in Japan. De voorganger van de huidige premier Abe wilde juist een eind aan het gebruik van kernenergie.",Buitenland,https://nos.nl/artikel/650601-verbod-herstart-kerncentrale-japan.html
142983,2016-11-19 22:11:00,Onbeschrijfelijke en hartverscheurende werkomstandigheden artsen in Aleppo,"Een zwaargewonde man wordt op de rug van de arts een ziekenhuis in Oost-Aleppo binnengedragen. Ze zijn bedekt onder een dikke laag stof vanwege een luchtaanval. ""Hij is al voor de tweede keer hier"", schreeuwt de dokter. ""Twee keer is hij geraakt door mortiervuur."" De eerste hulp van het ziekenhuis ligt vol met gewonden met stofmaskers op. Ze komen uit een ander ziekenhuis dat vannacht zwaar is gebombardeerd. Maar ook hier staan dokters machteloos. ""Wij zijn gedwongen te stoppen met opereren"", zegt een van hen in de camera. ""Ze zijn naar een ander ziekenhuis verhuisd dat ook buiten gebruik is."" Geen enkel ziekenhuis in het belegerde deel van de Syrische stad is meer bruikbaar, zeggen ook de Wereldgezondheidsorganisatie en de gezondheidsdienst van de belegerde stad. Eerder konden artsen en reddingswerkers de ziekenhuizen weer in bedrijf brengen, maar door een gebrek aan hulpmiddelen en de zwaar gehavende infrastructuur is dat onmogelijk geworden. ""Mensen zijn bang om naar het ziekenhuis te gaan"", zegt een wanhopige arts.",Buitenland,https://nos.nl/artikel/2144025-onbeschrijfelijke-en-hartverscheurende-werkomstandigheden-artsen-in-aleppo.html
185095,2018-11-26 12:48:00,15 doden door aanslag op Somalisch religieus centrum,"Bij een terroristische aanval in het noorden van Somalië zijn ten minste vijftien mensen om het leven gekomen. Er raakten ook tientallen mensen gewond. De aanval vond plaats in een islamitisch soefi-heiligdom in de stad Galkayo. Een autobom ontplofte voor het religieuze centrum, waarna vier gewapende mannen het gebouw binnenstormden. Ze openden het vuur op een geestelijk leider en zijn volgelingen. De islamitische terreurorganisatie al-Shabaab heeft de verantwoordelijkheid voor de aanslag opgeëist. In een verklaring zegt de terreurgroep dat de geestelijk leider van het soefi-heiligdom de profeet Mohammed had beledigd. Volgens al-Shabaab zijn er 26 mensen bij de aanslag om het leven gekomen. De politie houdt het lagere aantal van vijftien aan. Volgens lokale media zijn de religieuze leider en zijn volgelingen mogelijk aangevallen omdat ze muziek zouden spelen tijdens religieuze ceremonies. Het soefisme is een mystieke stroming binnen de islam, iets waar al-Shabaab fel tegen is. Al-Shabaab heeft als doel om de Somalische regering omver te werpen en van Somalië een fundamentalistische islamitische staat te maken. De terreurgroep is gelieerd aan al-Qaida en pleegt al jaren bloedige aanslagen in het Afrikaanse land.",Buitenland,https://nos.nl/artikel/2260938-15-doden-door-aanslag-op-somalisch-religieus-centrum.html
54079,2013-02-15 01:35:00,Dode man in auto Rotterdam,"In Rotterdam is in een auto het lichaam van een man gevonden. De auto stond geparkeerd aan de President Wilsonweg in het noorden van Rotterdam. De politie werd aan het einde van de avond getipt dat er een gewond persoon in de auto zat. Toen agenten poolshoogte gingen nemen, bleek dat de man was overleden. De politie gaat ervan uit dat hij is doodgeschoten. Over de identiteit van het slachtoffer is nog niets bekend. In de loop van de ochtend komt de politie met meer informatie.",Binnenland,https://nos.nl/artikel/474332-dode-man-in-auto-rotterdam.html
126632,2016-03-23 17:30:00,Derde Nederlander vermist in Brussel,"Er wordt een derde Nederlander vermist na de aanslagen in Brussel, meldt het ministerie van Buitenlandse Zaken. Over de identiteit van de vermiste persoon worden uit privacy-overwegingen geen mededelingen gedaan. Gisteren werd al bekend dat een broer en zus uit Maastricht zijn vermist. Zij zouden gisterochtend vanuit Brussel naar New York vliegen en waren in de vertrekhal van Zaventem op het moment van de aanslag daar. In totaal kwamen bij de aanslagen in Brussel minstens 32 mensen om het leven. Slechts drie van hen zijn tot nu toe geïdentificeerd.",Binnenland,https://nos.nl/artikel/2094726-derde-nederlander-vermist-in-brussel.html
15156,2011-02-10 10:04:00,Nederlanders blijven minder lenen,"Nederlanders blijven terughoudend met lenen. Vorig jaar werd volgens het Centraal Bureau voor de Statistiek (CBS) voor 9,3 miljard euro aan consumptief krediet verstrekt. Dat is bijna vier procent minder dan in 2009, toen het laagste bedrag in jaren werd geleend. Het gaat om leningen van drie maanden of langer, voor grote aankopen als een auto of televisie. Per persoon bleef het geleende bedrag gelijk, maar er hebben minder mensen krediet opgenomen. De gezamenlijke roodstand is wel toegenomen. Eind vorig jaar stonden Nederlanders op hun betaalrekeningen voor 10 miljard euro rood, eind 2009 was dat nog 9,7 miljard. Dat is een toename van drie procent. De Eerste Kamer buigt zich binnenkort over een wetsvoorstel om roodstaan te beperken.",Economie,https://nos.nl/artikel/217831-nederlanders-blijven-minder-lenen.html
109026,2015-07-12 17:57:00,Citadel Aleppo ingestort na explosie,"De beroemde citadel van de Syrische stad Aleppo is deels ingestort na een explosie. Op foto's is te zien dat de muren van het oude fort in puin liggen. De citadel, die werd gebouwd in de dertiende eeuw, wordt gebruikt door het regeringsleger als militaire basis. Afgelopen nacht was er een explosie in een tunnel onder het complex. Volgens het Syrische Observatorium voor de Mensenrechten was de tunnel gegraven door rebellen. De muren zijn waarschijnlijk ingestort als gevolg van de ontploffing. Voordat in 2011 de burgeroorlog uitbrak in Syrië was de citadel in de noordelijke stad Aleppo een belangrijke toeristische trekpleister. Het is een van de oudste en grootste kastelen van de wereld. In Syrië wordt gevochten door onder meer het regeringsleger van president Assad en het Vrije Syrische Leger. Ook de terreurgroep Islamitische Staat is actief in het gebied rondom Aleppo. IS heeft het vaak voorzien op oude historische bouwwerken en plunderde ook al in andere oude steden zoals Palmyra.",Buitenland,https://nos.nl/artikel/2046618-citadel-aleppo-ingestort-na-explosie.html
25803,2011-10-20 09:44:00,NAVO ruimt blokkades Kosovo op,"Door correspondent David Jan Godfroid De NAVO-vredesmacht in Kosovo KFOR is vannacht begonnen de wegblokkades in het noorden van Kosovo op te ruimen. Voor zover bekend is grootschalig geweld tot nu toe uitgebleven, hoewel er berichten zijn over het gebruik van traangas en pepperspray door de KFOR-militairen. Lokale Serviërs weigeren de barricades te verlaten. KFOR waarschuwde vorige week al dat het de barricades zou verwijderen. De afgelopen dagen is er nog wel overlegd tussen de verschillende partijen, maar tot resultaat heeft dat niet geleid. KFOR zet zwaar in op de verwijdering van de hopen zand en puin die op verschillende plaatsen in het door Serviërs gecontroleerde noorden van Kosovo op de weg liggen. Aan het begin van de nacht werden tientallen militaire voertuigen samengetrokken. Ook worden er helikopters en bulldozers ingezet. Vooralsnog lijkt het erop dat één belangrijke blokkade is verwijderd, maar de communicatie uit het gebied verloopt moeizaam, mede doordat de netwerken voor mobiele telefoons worden gestoord. De Serviërs in Noord-Kosovo protesteren al sinds juli tegen de stationering van douanebeambten die vanuit de hoofdstad Pristina naar de grensovergangen tussen Kosovo en Servië bij Brnjak en Jarinje toe zijn gestuurd. Volgens hen bestaat die grens helemaal niet, omdat ze de onafhankelijkheid van Kosovo niet erkennen. Kosovo en Servië zijn in hun ogen één en het zelfde land. Acceptatie van de douaneposten komt neer op erkenning van de onafhankelijkheid, zeggen ze. Servische jongeren staken in juli de twee grensposten in brand, nadat Pristina voor het eerst onder zwaarbewapende politiebegeleiding had geprobeerd er functionarissen te stationeren. KFOR nam de controle toen over. Enkele weken geleden vielen er nog gewonden, zowel onder KFOR-militairen als onder protesterende Serviërs.",Buitenland,https://nos.nl/artikel/305502-navo-ruimt-blokkades-kosovo-op.html
68130,2013-09-29 01:27:00,Brandweerlieden VS kansloos,"De negentien brandweerlieden die deze zomer omkwamen bij een natuurbrand in de Amerikaanse staat Arizona, waren kansloos door gebrekkige communicatie. Dat zeggen experts die de zaak hebben onderzocht in een rapport. Het eliteteam was op 30 juni bezig de brand bij het plaatsje Yarnell te bestrijden. De mannen waren zonder dat het hoofdkwartier het doorhad vanuit een relatief veilig gebied afgedaald naar een vallei waar ze veel kwetsbaarder waren. Toen de wind plotseling van richting veranderde, konden ze niet meer ontsnappen. Volgens de onderzoekers waren de berichten tussen het team en het hoofdkwartier ""kort, informeel en vaag"". Daardoor hadden leidinggevenden veel te laat door dat de mannen in gevaar waren, pas vijf minuten voordat het vuur hen bereikte. De onderzoekers menen niet dat het team onvoorzichtig is geweest of dat er sprake was van nalatigheid. Tijdens het onderzoek bleek ook dat er een blusvliegtuig cirkelde boven het gebied waar de mannen op dat moment waren. Doordat niet bekend was waar het team zich precies bevond, kon dat echter niet worden ingezet. In totaal gingen 35 vierkante kilometer en meer dan 100 gebouwen in vlammen op. Het vuur was uiteindelijk 10 dagen later pas onder controle.",Buitenland,https://nos.nl/artikel/556511-brandweerlieden-vs-kansloos.html
167986,2018-01-12 20:37:00,'Op nieuw gezondheidsetiket krijgt zelfs snoep geen rood licht',"Actiegroep Foodwatch waarschuwt voor een voedingswaarde-etiket waaraan zes grote voedselmultinationals werken. Dat etiket moet aangeven hoe gezond een product is. Foodwatch vindt het ontwerp dat nu op tafel ligt misleidend. ""Het lijkt vooral bedoeld om groen licht te geven aan een nog hogere consumptie van junkfood."" Coca-Cola, Mars, Mondelez, Nestlé, PepsiCo en Unilever presenteerden het ontwerp voor de voedingswijzer vorig jaar aan de Europese Commissie. Het etiket heeft de drie kleuren van een stoplicht: groen, oranje en rood, en toont consumenten hoeveel suiker, zout en vet een product bevat. Volgens Foodwatch krijgen zelfs heel ongezonde producten vrijwel nooit een rood waarschuwingsteken op het nieuwe etiket. Er wordt geen informatie gegeven over voedingsstoffen per 100 gram, maar per portie. ""Daarmee geeft het verkeerslichtsysteem juist een heel verkeerde indruk over ongezonde producten"", zegt de actiegroep. ""Snoepjes van 5 tot 10 gram krijgen zelfs nog geen rode waarschuwing voor suiker als ze voor 100 procent uit suiker bestaan."" Frisdrankengigant Coca-Cola, een van de betrokken partijen, benadrukt dat het om een voorstel gaat en vindt het nog te vroeg voor een oordeel. Bovendien is de portie-aanpak waar Foodwatch kritiek op heeft, een van de opties die bekeken worden. Deze aanpak zal waarschijnlijk niet voor alle voedingsmiddelen gelden, meldt Coca-Cola. Bij de ontwikkeling van het etiket wordt samengewerkt met experts uit de voedingsindustrie en daarbuiten, zegt een woordvoerder van het frisdrankenconcern. Het logo zou niet bedacht zijn om de verkopen te verhogen. ""Er wordt gewerkt aan een product om mensen beter te informeren. Als een Coca-Cola Regular binnen andere systemen rood is, zal dat ook zo blijven"", aldus de woordvoerder. ""Uiteraard is dit nog een voorstel van de industrie, er is nog geen etiket mee bedrukt. Maar daar willen wij met onze kritiek niet op wachten, want dan zijn we te laat"", zegt Foodwatch. ""Vandaar onze waarschuwing: dit voorstel moet van tafel."" De langlopende lobby voor een eenvoudiger logo voor voedingsmiddelen heeft nog weinig opgeleverd. Alleen in het Verenigd Koninkrijk staan de rode, oranje en groene vlakjes al op voedselproducten. ""In Engelse supermarkten staan de etiketten inmiddels op 60 procent van de voedingsmiddelen"" , zegt Foodwatch. Daar is het verkeerslichtsysteem vrijwillig ingevoerd, met afgezwakte criteria. Het kwam tot stand door overleg tussen de overheid en de Britse voedingsindustrie. ",Economie,https://nos.nl/artikel/2211656-op-nieuw-gezondheidsetiket-krijgt-zelfs-snoep-geen-rood-licht.html
238383,2022-04-05 15:13:00,Ook in Nederland salmonellabesmettingen gelinkt aan Europese uitbraak,"Ook in Nederland zijn twee salmonellabesmettingen vastgesteld die gelinkt zijn aan een salmonella-uitbraak die speelt in een aantal Europese landen. Dat bevestigt het RIVM na berichtgeving door RTL Nieuws. Mogelijk komen de besmettingen door het eten van chocoladeproducten van Ferrero, zoals de Kinder Surprise-eieren. In België heeft voedsel- en warenautoriteit FAVV consumenten inmiddels gewaarschuwd om de producten, afkomstig uit een fabriek in het Belgische Aarlen, niet meer te eten. In Groot-Brittannië zijn zeker 63 salmonellagevallen gemeld die gelinkt worden aan de chocoladeproducten. De twee besmettingen in Nederland zijn vastgesteld bij twee jonge kinderen onder de 5 jaar oud, zo meldt een woordvoerder van het RIVM. Nog niet duidelijk is of zij de chocoladeproducten hebben gegeten. ""Als in het laboratorium salmonella wordt geconstateerd, dan moet dat bij ons worden gemeld. En ze hebben achterhaald dat het gaat om dezelfde genetische stam als bij uitbraken in België en Groot-Brittannië"", zegt de woordvoerder. De twee patiënten moesten naar het ziekenhuis. Eén melding komt uit begin februari, de andere melding werd in maart gedaan. De Belgische voedsel- en warenautoriteit waarschuwt voor de volgende producten: Het FAVV in België wijst erop dat de producten populair zijn bij jonge kinderen. ""Met Pasen in aantocht, verzoekt het FAVV dat ouders en opvoeders controleren of ze deze producten in hun bezit hebben en, zo ja, ervoor zorgen dat ze niet worden geconsumeerd"", meldt de organisatie. Een woordvoerder van de Nederlandse Voedsel- en Warenautoriteit (NVWA) meldt dat de zaak in onderzoek is. Chocoladeproducent Ferrero heeft in Nederland nog geen terugroepactie gedaan. De salmonellabacterie wordt af en toe gevonden in voedsel. Een bekend voorbeeld is een salmonella-uitbraak bij een visbedrijf uit Harderwijk in 2012, waardoor vier mensen overleden en honderden mensen ziek werden. Een Frans zuivelbedrijf riep in 2017 wereldwijd al zijn babyvoedingsproducten terug, nadat 25 Franse zuigelingen besmet waren geraakt met de bacterie. De salmonellabacterie is vooral gevaarlijk voor zwangere vrouwen, jonge kinderen, ouderen en mensen met een verzwakt afweersysteem. Een besmetting kan leiden tot misselijkheid, buikkrampen en diarree. Volgens een schatting van het RIVM hebben in Nederland jaarlijks zo'n 30.000 mensen een maagdarminfectie door salmonella. Een klein deel van hen moet naar de huisarts of naar het ziekenhuis.",Binnenland,https://nos.nl/artikel/2423999-ook-in-nederland-salmonellabesmettingen-gelinkt-aan-europese-uitbraak
220042,2021-01-04 07:08:00,"VN-topman Urquhart, vader van de blauwhelmen, overleden","De Britse VN-diplomaat Brian Urquhart is op 101-jarige leeftijd overleden. Hij speelde een cruciale rol in de ontwikkeling van de internationale organisatie: hij was in 1945 de tweede persoon die in dienst trad van de net opgerichte Verenigde Naties, en de drijvende kracht achter de blauwhelmen, de VN-vredesmacht. Urquhart had in de Tweede Wereldoorlog in het Britse leger gediend. Als inlichtingenofficier had hij zijn meerderen tevergeefs gewaarschuwd dat Operatie Market Garden te ambitieus was; de geallieerden slaagden er inderdaad niet in om in een stoutmoedige operatie over de Rijn bij Arnhem te trekken. Vanwege zijn militaire ervaring was hij in 1956 betrokken bij de oprichting van een VN-vredesmacht die precaire vrede na de Suezcrisis moest handhaven. De 6000 VN-militairen moesten de strijdende partijen Egypte en Israël uit elkaar houden. ""Je moest soldaten dingen laten doen waaraan ze niet gewend waren"", zei Urquhart eens in een interview met de Volkskrant. ""Wapens dragen, maar geen geweld gebruiken. Bevelen aannemen van een internationale organisatie, niet van je eigen land, De VN-vlag voeren."" De VN-vredesmacht vervulde volgens hem een rol tussen soldaat en diplomaat in. ""Een leger zonder vijand."" Om de unieke positie van de VN-macht te benadrukken, besloot Urquhart hun een uniek onderscheidingsteken te geven: een blauwe helm. Het was aanvankelijk de bedoeling geweest blauwe baretten te gebruiken, maar die hadden een levertijd van zes weken. Omdat de vredesmacht in zeven dagen uit de grond werd gestampt, besloot Urquhart helmen over te spuiten. ""Het had iets amateuristisch, maar mensen wilden het graag proberen."" Urquhart zou in totaal dertien vredesmissies overzien. Het VN-onderdeel won in 1988 de Nobelprijs voor de Vrede. Zelf diende Urquhart onder vijf secretarissen-generaal van de VN, zijn laatste twaalf jaar als ondersecretaris. ""Ik ben diep bedroefd door zijn overlijden"", zegt de huidige VN-baas Guterres. ""Hij heeft de norm bepaald voor internationale publieke ambten: toegewijd en onafhankelijk."" ""We waren allemaal optimisten"", citeert de VN de autobiografie van Urquhart in zijn overlijdensbericht. ""We geloofden dat we een vreedzame en rechtvaardige wereld konden realiseren."" ""Saai was het nooit.""",Buitenland,https://nos.nl/artikel/2362973-vn-topman-urquhart-vader-van-de-blauwhelmen-overleden.html
172625,2018-04-03 01:48:00,Half miljoen opgehaald voor ontslagen FBI-chef,"Een fonds dat is opgericht voor de ontslagen onderdirecteur van de FBI Andrew McCabe, gaat al na vier dagen dicht omdat er meer dan genoeg geld is binnengekomen. In totaal is via crowdfunding meer dan een half miljoen dollar opgehaald, dat is drie keer meer dan vooraf als doel werd gesteld. Het fonds werd geopend door aanhangers van McCabe, die inschatten dat hij veel geld nodig heeft voor juridische bijstand, om bijvoorbeeld aan verzoeken vanuit het Congres te kunnen voldoen. FBI-onderdirecteur McCabe moest vorige maand zijn biezen pakken, twee dagen voordat hij met pensioen zou gaan. Minister Sessions kondigde zijn ontslag aan, nadat McCabe bij een intern onderzoek te weinig opening van zaken zou hebben gegeven en de onderzoekers zou hebben misleid. Ook zou hij informatie naar de media hebben gelekt. De onderdirecteur was onder meer betrokken bij het onderzoek naar de mails die Hillary Clinton vanaf haar privénetwerk verstuurde. Ook werkte hij mee aan het onderzoek naar Russische beïnvloeding van de presidentsverkiezingen. President Trump had eerder al geen goed woord over voor McCabe en noemde op Twitter zijn ontslag een ""fantastische dag voor de hardwerkende mannen en vrouwen bij de FBI"". Andrew McCabe is blij met de steun van het publiek, liet hij via een verklaring weten. ""Het betekent niet alleen dat mensen het beste wensen, maar ook dat ze erkennen dat er iets aan deze situatie oneerlijk of onrechtvaardig is.""",Buitenland,https://nos.nl/artikel/2225533-half-miljoen-opgehaald-voor-ontslagen-fbi-chef.html
159623,2017-08-18 01:59:00,"Explosieven ontploften te vroeg, dader aanslag Barcelona nog op de vlucht","De explosie in een huis in Alcanar, 200 kilometer ten zuiden van Barcelona, in de nacht van woensdag op donderdag houdt volgens de politie verband met de aanslag van gisteren in Barcelona. Bij de explosie in de woning viel een dode. Volgens een bron bij de Spaanse politie werden er op dat moment explosieven met gasflessen voorbereid, meldt persbureau Reuters. Op foto's is te zien dat de ravage groot is. Aanslag Cambrils In de Spaanse kustplaats Cambrils, ruim 100 kilometer ten zuiden van Barcelona, is een antiterreuroperatie van de politie afgerond. Daarbij zijn volgens de Catalaanse politie vijf terroristen gedood die ""bezig waren met een terroristische aanval"". Hierbij zijn zes burgers en twee agenten gewond geraakt, melden Catalaanse hulpdiensten. De politie in Catalonië is nog steeds op zoek naar de dader van de terreuraanslag in Barcelona van donderdagmiddag, waarbij zeker dertien mensen om het leven kwamen, onder wie een Belgische vrouw. Zo'n honderd mensen raakten gewond. De aanslag is opgeëist door terreurgroep Islamitische Staat. Op een persconferentie zei de politie gisteravond dat geen van de twee verdachten die zijn opgepakt het busje heeft bestuurd waarmee de aanslag is gepleegd. Een man die vanmiddag door de politie werd doodgeschoten toen hij inreed op agenten bij een politiecontrole, werd aanvankelijk ook als verdachte aangemerkt, maar de politie zegt nu dat nog niet vaststaat of hij in verband gebracht kan worden met de aanslag. Een van de opgepakte mannen zegt dat hij niets met de aanslag te maken heeft. Driss Oukabir meldde zichzelf bij de politie toen hij zag dat er een foto van hem was verspreid. Oukabir zegt dat zijn paspoort is gestolen. Hij zegt dat hij tijdens de aanslag in zijn woonplaats Ripoll was, zo'n 100 kilometer van Barcelona. Dat meldt de burgemeester van Ripoll tegen de Spaanse krant La Vanguardia. Volgens Spaanse media is de man die donderdagmiddag door de politie werd doodgeschoten een jongere broer van Oukabir. Het zou gaan om Moussa Oukabir (18). Het busje dat is gebruikt bij de aanslag was gehuurd op naam van Driss Oukabir. Op zijn naam zou ook een tweede busje zijn gehuurd, dat werd gebruikt als vluchtauto. De politie heeft die wagen teruggevonden in het plaatsje Vic. Dat ligt tussen Barcelona en Ripoll. Gisteren aan het eind van de middag reed een bestelbusje in op voetgangers op de Ramblas, een drukke winkelstraat in het centrum van Barcelona. Spanje heeft drie dagen van nationale rouw aangekondigd. Spaanse voetbalteams houden in het weekend een minuut stilte. ",Buitenland,https://nos.nl/artikel/2188577-explosieven-ontploften-te-vroeg-dader-aanslag-barcelona-nog-op-de-vlucht.html
66086,2013-08-26 11:59:00,"""Risico's drinkwater onderbelicht""","In het onderzoek dat het ministerie van Economische Zaken heeft laten uitvoeren naar de winning van schaliegas is onvoldoende aandacht voor de risico's voor het drinkwater. Dat schrijft waterbedrijf Vitens in een reactie op het onderzoek van ingenieursbureau Witteveen+Bos. Vitens is het niet eens met de onderzoekers, die zeggen dat de risico's bij het boren naar schaliegas goed te ondervangen zijn. Het effect van de boringen op drinkwater ""in de specifieke Nederlandse context"" is volgens het bedrijf onvoldoende onderzocht. Volgens Vitens moet praktijkonderzoek worden gedaan voordat conclusies kunnen worden getrokken. In zo'n onderzoek moeten ""de zorgen van waterbedrijven uitgebreid aan bod komen"". Pas na ""diepgaand wetenschappelijk onderzoek"" kan worden besloten tot boringen. Vitens is het grootste drinkwaterbedrijf van Nederland. Het heeft 5,4 miljoen klanten in Friesland, Overijssel, Flevoland, Gelderland en Utrecht en een aantal gemeenten in Noord-Holland en Drenthe.",Binnenland,https://nos.nl/artikel/544335-risico-s-drinkwater-onderbelicht.html
252586,2023-05-19 12:09:23,211 rupsen en 63 spinnen: 'slim vogelhuisje' moet vertellen wat bewoners eten,"Een vogelhuisje dat dagelijks vertelt wat de bewoners hun jongen voeren. ""211 rupsen, 63 spinnen, 56 vliegen en 99 andere prooien"", bijvoorbeeld. Wetenschappers werken aan technologie en algoritmes die dat mogelijk moeten maken. De eerste koolmezen, pimpelmezen en boomklevers kregen deze week een nieuw dak op hun nest; zij helpen onze kennis over de biodiversiteit in Nederland te verbeteren. De eerste veldproeven met deze 'slimme nestkasten' vinden plaats in een Amsterdams park en op de Veluwe. De huisjes krijgen een sensor voor de opening die opmerkt wanneer de vogels naar binnen vliegen, meestal met een snavel vol voedsel. Precies op dat moment maakt de camera die in het dak is ingebouwd een filmpje. Per nestkast gebeurt dat honderden keren per dag. Live meekijken in vogelnesten kan al langer, maar bijzonder aan dit project is dat de technologie uiteindelijk automatisch moet vaststellen wat de vogels aan eten de nestkast in brengen, zegt onderzoeker Jacob Kamminga van de Universiteit Twente. Hij ontwikkelt de technologie voor de nestkast. ""Zo kunnen we straks met weinig moeite veel meer informatie verzamelen en nieuwe inzichten opdoen."" Wetenschappers bekijken beelden uit de nestkasten nu nog zelf, handmatig. Ecoloog Emily Burdfield-Steel van de Universiteit van Amsterdam onderzoekt bijvoorbeeld of vogels in de stad een ander dieet hebben dan in het bos. Op die manier wil ze te weten komen of hongerige vogels het leven van insecten in de stad lastiger maken. In plaats van urenlange video's door te ploegen, zal ze komende weken de korte filmpjes uit de slimme nestkast analyseren. Ze hangt labels aan de beelden van de insecten die de kast in komen, zoals 'rups' en 'vlieg'. Of zelfs: 'eikenprocessierups' of 'kruisspin'. Onderstaande beelden zijn afkomstig uit de onderzoeks-nestkasten: Om de prooien automatisch te herkennen, ontwikkelt Kamminga een algoritme. Hij zal tienduizenden screenshots die ecoloog Burdfield-Steel en haar collega's labelen, gebruiken om het algoritme te leren wat er op de beelden te zien is. Hoe meer snavels met verfrommelde spinnen en geplette rupsen het algoritme heeft 'gezien', hoe beter het prooien herkent. Daardoor zijn er steeds minder controles nodig. De vogelhuisjes zijn onderdeel van een grootschalig onderzoeksproject dat ons beeld van wat er in Nederland leeft, moet verbeteren. Door vast te leggen wat de vogels eten, bieden de slimme kastjes namelijk óók zicht op de soorten die om zo'n huisje heen leven. En daarmee op de biodiversiteit op die plek. Binnen het project 'Arise' werken wetenschappers aan meer van zulke technologieën. Aan microfoons die automatisch registeren welke soorten vogels en sprinkhanen ergens aanwezig zijn, bijvoorbeeld. En aan methodes om op basis van dna sneller en makkelijker vast te stellen welke soorten er leven in een beetje water of een schepje aarde. ""Vergelijk Arise met een nieuwe ruimtetelescoop"", zegt programmamanager Elaine van Ommen Kloeke van Naturalis Biodiversity Center. ""Die leert ons het heelal beter te begrijpen. Arise bestaat uit heel veel kleine onderdelen die ons veel gedetailleerder laten zien wat er allemaal leeft in Nederland."" Hoewel bekend is dat de biodiversiteit wereldwijd ernstig onder druk staat, vindt Van Ommen Kloeke het nodig om méér soorten te monitoren. ""In Nederland komen zo'n 45.000 soorten voor; van vogels en vossen tot schimmels en algen. Van slechts van een fractie weten we hoe ze ervoor staan. Over die andere soorten hebben we meer gegevens nodig, want je kunt iets pas beschermen als je weet hoe het gaat."" ""Meer kennis over de soorten die hier leven is natuurlijk goed"", reageert strategisch adviseur Sander Turnhout van kennisplatform SoortenNL. ""Maar de biodiversiteitscrisis wordt niet veroorzaakt door een gebrek aan kennis. We weten al dat we ons gedrag moeten veranderen en bijvoorbeeld het stikstofprobleem en verdroging moeten aanpakken. Daar hebben we Arise niet voor nodig."" Van Ommen Kloeke is het daarmee eens. ""We moeten niet op de uitkomsten van Arise wachten om de problemen aan te pakken. Toch kan het project wel helpen om vast te stellen welk effect maatregelen hebben. Als je natuurgebieden met elkaar verbindt of bijvoorbeeld het grondwaterpeil verhoogt, dan zou je dat terug moeten zien in Arise.""",Binnenland,https://nos.nl//artikel/2475677-211-rupsen-en-63-spinnen-slim-vogelhuisje-moet-vertellen-wat-bewoners-eten
203522,2019-12-09 13:03:00,Rijkswaterstaat ziet verdubbeling boetes voor negeren rode kruizen,"Dit jaar werden er door Rijkswaterstaat in totaal 3000 boetes uitgeschreven voor het negeren van een rood kruis op de snelweg. Dat is een verdubbeling ten opzichte van vorig jaar. Rijkswaterstaat begint daarom nu met een campagne om bestuurders bewust te maken van de gevaren. Samen met de boetes die de politie uitdeelt voor het negeren van rode kruizen komt de teller dit jaar boven de 10.000, zegt Rijkswaterstaat. Afgelopen zomer is er onderzoek gedaan naar waarom mensen rode kruizen negeren, maar daar kwam geen duidelijk resultaat uit. Gedacht wordt dat de toegenomen drukte en een kort lontje van weggebruikers een rol spelen. Rijkswaterstaat ziet dat mensen minder geduldig zijn en daardoor in groten getale rode kruizen negeren. Rode kruizen staan voor gevaar of wegwerkzaamheden, legt weginspecteur Colinda uit. ""Negeer geen rood kruis, wij willen ook graag veilig naar huis"": De stijging van het aantal door Rijkswaterstaat uitgeschreven boetes is verder deels toe te schrijven aan het gestegen aantal weginspecteurs met een BOA-status. Dat zijn er inmiddels 58, vorig jaar waren dat er 50. Zij mogen vier overtredingen bekeuren: negeren van rode kruizen, ten onrechte parkeren op de vluchtstrook, rijden over de vluchtstrook en hoogteoverschrijdingen bij tunnels. Boetes kunnen alleen uitgeschreven worden door weginspecteurs ter plaatse. Rijkswaterstaat heeft camera's boven de weg hangen, maar op basis van die beelden mogen geen boetes uitgedeeld worden. Dit jaar kregen medewerkers van Rijkswaterstaat te maken met zeven ongelukken. Niet alleen met weginspecteurs, maar bijvoorbeeld ook met pijlwagens. Bij vier ongelukken werd er een rood kruis genegeerd.",Binnenland,https://nos.nl/artikel/2313994-rijkswaterstaat-ziet-verdubbeling-boetes-voor-negeren-rode-kruizen.html
96164,2015-01-01 20:11:00,Dode door ernstig ongeluk bij Vriezenveen,"Op de N36 bij Vriezenveen is bij een ernstig verkeersongeluk een man om het leven gekomen. Drie mensen raakten gewond, twee vrouwen en een man. Hoe zij eraan toe zijn, is niet bekend. Het ongeluk gebeurde aan het begin van de avond. Toen kwam een auto door onbekende oorzaak op de verkeerde weghelft terecht en botste frontaal op een tegenligger. Er raakte nog een derde auto bij betrokken en een van de auto's kwam in een sloot terecht. De weg tussen Vriezenveen en Westerhaar was een tijdje afgesloten. De weg staat bekend als gevaarlijk. Het afgelopen jaar waren er verschillende zware ongelukken. ",Binnenland,https://nos.nl/artikel/2011425-dode-door-ernstig-ongeluk-bij-vriezenveen.html
135049,2016-07-21 12:21:00,IS noopt Michael Caine tot naamswijziging,"De Britse acteur Michael Caine heeft zijn naam officieel veranderd. Hij werd te vaak tegengehouden bij paspoortcontroles op vliegvelden. Michael Caine was ruim een halve eeuw lang de artiestennaam van Maurice Micklewhite. Maar de acteur behield officieel zijn doopnaam en die stond dan ook in zijn paspoort. Jarenlang ging het goed tijdens het reizen, maar de laatste jaren leverde die Maurice Micklewhite steeds meer problemen op, vertelt de 83-jarige Caine aan de Britse krant The Sun. Door toenemende terreuraanslagen werden de controles namelijk steeds strenger. ""Ik heb mijn naam maar veranderd toen al dat gedoe begon met IS."" In de krant schetst Caine wat hij vaak meemaakte de laatste jaren. ""Een beveiligingsmedewerker begroet me met 'Hallo Michael Caine'. Vervolgens geef ik mijn paspoort, waar een andere naam in staat"", zegt Caine. ""In sommige gevallen moest ik dan een uur wachten voor ik mocht doorlopen. Dus toen heb ik mijn naam maar veranderd."" De Alfie-acteur nam in 1954 de naam Michael Caine aan, toen zijn agent zei dat hij zijn eigen naam niet kon gebruiken. Caine sprak met zijn agent vanuit een telefooncel in het centrum van Londen. Buiten zag hij dat de film The Caine Mutiny met zijn lievelingsacteur Humphrey Bogart in een bioscoop draaide. Toen besloot hij dat zijn artiestennaam Michael Caine zou worden.",Buitenland,https://nos.nl/artikel/2118861-is-noopt-michael-caine-tot-naamswijziging.html
154097,2017-05-17 08:21:00,UMCG Groningen gaat twee keer zoveel transgenders helpen,"Het UMCG in Groningen verdubbelt de capaciteit van de genderpoli. De vraag naar een behandeling voor geslachtsverandering is de afgelopen jaren enorm gegroeid en blijft groeien. Het ziekenhuis wil tachtig nieuwe mensen per jaar behandelen; nu zijn dat er veertig. Naast het UMCG gaat ook het VUmc in Amsterdam uitbreiden. ""Er wordt al jaren gepraat over meer behandelingen, want daar is ontzettend veel behoefte aan"", zegt plastisch chirurg en voorzitter van het genderteam van het UMCG Tim Middelberg. ""Mensen moesten soms echt anderhalf jaar wachten voordat ze überhaupt op een eerste gesprek konden komen. Dat vonden wij onacceptabel en de patiëntengroep ook en dus is er met ziekenhuizen en zorgverzekeraars gepraat over uitbreiding. En die is er gekomen."" De uitbreiding is dit jaar al begonnen en gaat volgend jaar door. Ook in het VUmc in Amsterdam worden straks meer mensen behandeld. Het ziekenhuis gaat van zo'n 120 patiënten per jaar naar enkele honderden, meldt RTV Noord. Volgens Middelberg zou er eigenlijk nog verder uitgebreid moeten worden. ""Het aantal patiënten dat deze zorg wil, is enorm toegenomen. De verdubbeling gaat helpen, maar het is niet zo dat we straks helemaal aan de vraag kunnen voldoen."" Volgens de plastisch chirurg zijn er waarschijnlijk meerdere oorzaken van de toename van mensen die een geslachtsverandering willen. ""De emancipatie van transgenders draagt daaraan bij, maar ook de aandacht in de media en de acceptatie in de maatschappij"", zegt Middelberg.",Regionaal nieuws,https://nos.nl/artikel/2173579-umcg-groningen-gaat-twee-keer-zoveel-transgenders-helpen.html
122193,2016-01-23 12:42:00,Drie dodelijke ongelukken in verkeer vannacht,"Drie mensen zijn vannacht om het leven gekomen door ongevallen in het verkeer. Het gaat om eenzijdige auto-ongelukken in verschillende delen van het land. In het Utrechtse Benschop overleed een man van 22 uit Polsbroek nadat hij met de auto tegen een boom was aangereden. Hij zat waarschijnlijk alleen in de auto. In Barneveld raakte een man van 19 van de weg, waarna hij tegen een boom botste. De auto brak daarbij in tweeën. De man uit Barneveld overleefde de klap niet. Bij een ongeluk in het Overijsselse Bornerbroek is vanmorgen vroeg een persoon om het leven gekomen. Ook viel er een gewonde. De politie vermoedt dat de auto door gladheid van de weg raakte toen die onder een brug reed. De auto kwam tegen een pijler van de brug aan en vloog in brand. Over de identiteit van deze slachtoffers is nog niets bekend.",Binnenland,https://nos.nl/artikel/2082238-drie-dodelijke-ongelukken-in-verkeer-vannacht.html
88748,2014-08-30 10:33:00,Kritiek internisten op penning NVVE,"Twee vooraanstaande internisten hebben kritiek op de 'niet-reanimatiepenning' van de Nederlandse Vereniging voor Vrijwillig Levenseinde (NVVE). Die biedt geen garantie dat de drager bij een hartstilstand wordt gevrijwaard van reanimatie, schrijven ze in dagblad Trouw. Een van de internisten is Frank Bosch, die tot vorig jaar voorzitter was van de Nederlandse Internisten Vereniging. Daarbij zijn 3000 artsen aangesloten. Volgens Bosch en Yvo Smulders van het VUmc is de NVVE veel te stellig over te betekenis van de penning. De vereniging zegt dat de penning een behandelverbod is en dat hulpverleners wettelijk verplicht zijn om zich daaraan te houden. Maar volgens de internisten strookt dat niet met richtlijnen van artsenfederatie KNMG. Daarin staat dat hulpverleners de wens van de drager alleen mogen respecteren als er ook een verklaring is van huisarts of familie, of als er aanvullende informatie staat in het medisch dossier. Smulders en Bosch schrijven dat ze die handelwijze ""zorgvuldiger en meer ethisch verantwoord"" vinden. Meer dan 20.000 Nederlanders dragen de 'niet-reanimatiepenning'. Volgens de NVVE willen de meeste dragers niet als kasplant eindigen, ook al is de kans daarop erg klein. De internisten vinden die motivatie eigenaardig. Dat iemand na een reanimatie niets meer kan is zeer zeldzaam, schrijven ze. ""Maar zo'n karikatuur maakt wel, samen met de heiligverklaring van de autonomie, van de penning een succes."" Verder vragen Bosch en Smulders zich af of patiënten zich voldoende hebben verdiept in hun overlevingskansen bij een reanimatie. Ze schrijven dat een gesprek met een arts een must is. ""De keuze moet niet gemaakt worden op basis van verkeerde informatie, een behandelbare stemmingsstoornis zoals depressiviteit of zomaar een onbestemd voorgevoel.""",Binnenland,https://nos.nl/artikel/692668-kritiek-internisten-op-penning-nvve.html
124923,2016-02-29 17:10:00,'Acht jihadisten uit Nederlandse IS-eenheid geëxecuteerd bij Raqqa',"Acht Nederlandse IS-strijders zijn vrijdag door IS geëxecuteerd in de Syrische plaats Ma'dan, ten oosten van Raqqa. Ze maakten deel uit van een 'Nederlandse brigade' van 75 man, die in zijn geheel is gearresteerd. Een medewerker van de burgerjournalistengroep Raqqa is Being Slaughtered Silently (RBSS) schrijft dat in een artikel en heeft dat tegen de NOS gezegd. Het bericht is niet door een andere bron bevestigd. In de Nederlandse IS-eenheid zouden Marokkaanse Nederlanders en Nederlanders van andere afkomst zitten. Zij hadden zich volgens de journalist geïsoleerd van andere IS-groeperingen, maar volgden nog wel de orders op van de terreurorganisatie. De groep is een maand geleden in conflict gekomen met Iraakse leden van IS, meldt de journalist. De Irakezen zouden een Nederlander hebben opgepakt omdat hij zou hebben willen vluchten. Daarna werden ook andere Nederlanders opgepakt voor ondervraging. Bij een van deze verhoren zou één van de Nederlandse strijders zijn doodgemarteld. Hierop ging de groep met Nederlandse jihadisten verhaal halen bij de Iraakse strijders, wat uitliep op een vuurgevecht. De dag erna stuurde IS iemand van de veiligheidsdienst naar de Nederlanders om het conflict op te lossen. Maar de jihadisten doodden de man als wraak voor hun omgekomen medestrijder. IS heeft na deze daad besloten om acht Nederlandse strijders te executeren en de rest van de groep vast te zetten, meldt de journalist. Een woordvoerder van de Nationaal Coördinator Terrorismebestrijding en Veiligheid zegt de berichten te kennen, maar kan deze nog niet bevestigen. Volgens de laatste informatie van de Nationaal Coördinator zijn er 150 Nederlandse jihadisten in Syrië.",Buitenland,https://nos.nl/artikel/2089861-acht-jihadisten-uit-nederlandse-is-eenheid-geexecuteerd-bij-raqqa.html
113677,2015-09-26 21:02:00,Opbrengst Alpe d'HuZes iets lager,"De sponsoractie Alpe d'HuZes heeft opnieuw minder geld opgebracht dan het jaar ervoor. De definitieve opbrengst is iets meer 12 miljoen euro, maakte de organisatie bekend. Er is een cheque overhandigd aan KWF Kankerbestrijding in Dierenpark Amersfoort. Vorig jaar werd 12,3 miljoen euro opgehaald voor onderzoek naar kanker. Voordat de organisatie onder vuur kwam te liggen door de hoge inkomsten van de oprichter, was de opbrengst veel hoger. Het recordjaar was 2012, toen werd er 32 miljoen euro opgehaald. Dit jaar beklommen een kleine vijfduizend mensen de Alpe d'Huez in Frankrijk, fietsend of lopend. In juni was bekendgemaakt dat de opbrengst van dit jaar ten minste 11,5 miljoen zou zijn en dat er nog 3,5 miljoen euro aan donaties was toegezegd. Het definitieve bedrag valt lager uit doordat een deel van de toezeggingen niet goed in het systeem was verwerkt, zegt voorzitter Van der Waal. In november wordt de inschrijving geopend voor mensen die volgend jaar met de actie willen meedoen. ",Binnenland,https://nos.nl/artikel/2059811-opbrengst-alpe-d-huzes-iets-lager.html
223425,2021-03-18 18:15:00,Ouders slachtoffer tramaanslag Utrecht: 'Zijn beleefdheid werd hem fataal',"Het is vandaag twee jaar geleden dat Gökmen T. een tram in Utrecht binnenviel en om zich heen begon te schieten. Bij de aanslag op het 24 Oktoberplein kwamen vier mensen om het leven. Net als vorig jaar werd de aanslag herdacht in een klein gezelschap vanwege het coronavirus. Onder de aanwezigen waren naast burgmeester Sharon Dijksma en oud-burgemeester Jan van Zanen, ook Watze (84) en Hilly (82) Terpstra uit Gramsbergen. Zij verloren hun zoon Rinke Terpstra (49), zelf vader van twee zonen en een dochter. Een van de vier klokslagen die vanochtend werden geluid, was voor hem. Het echtpaar weet nog precies waar het was toen ze hoorden over de aanslag in de tram. ""Vlak bij de school van de twee zonen van Rinke"", zegt Terpstra. ""De hele dag speelde dat door ons hoofd: als die jongens maar niet met de tram naar school zijn gegaan. We hebben geen moment aan Rinke gedacht"", zegt Watze Terpstra tegen RTV Oost. Aan het eind van de middag belde hun schoondochter pas met het verdrietige nieuws. ""Rinke is overleden, hij zat in de tram"", zei ze in tranen. Volgens het echtpaar had zij ook net pas over de dood van haar man gehoord. ""De hele dag had ze geprobeerd contact met hem te krijgen, want ze wist dat hij naar een vergadering in Nieuwegein was."" Van collega's kreeg ze te horen dat Terpstra op weg was naar huis. Met de tram. Twee agenten stelden het gezin rond 16.30 uur op de hoogte. Een paar uur na de tragische dood van Terpstra. Pas later horen zijn nabestaanden wat hun zoon, vader en man die dag is overkomen. Via informatie van Slachtofferhulp, en ook met behulp van een reconstructie-animatie die van de aanslag is gemaakt. ""Die dag stapt op het 24 Oktoberplein een man de tram in, roept ""Allahoe akbar"" en begint meteen te schieten. Als eerste een meisje, ze wordt twee keer in het hoofd geraakt en valt bloedend in het gangpad. Daarna wordt een jongeman in zijn hoofd geraakt, ook dood"", vertelt Terpstra. Hun zoon trekt vervolgens aan de noodrem, waarop de tram tot stilstand komt. Tot overmaat van ramp gaan de deuren op slot, waardoor passagiers geen kant uit kunnen. ""Achteraf was die noodrem een fatale beslissing."" Nadat Rinke Terpstra twee kogels afweert met zijn laptop, trapt hij een raam in. Hij laat twee meisjes en een jongeman voorgaan en probeert dan zelf te vluchten. Dat blijkt tevergeefs. ""Volgens andere passagiers bleef hij haken achter een stang van de deur. Rinke heeft zijn actie, door anderen voor te laten gaan, met zijn leven moeten bekopen. Al hoorden we dat pas maanden later"", zegt Terpstra. Die beleefdheid was volgens het echtpaar typerend voor hun zoon. ""Ja, zo was hij. Altijd vriendelijk."" Ze zijn trots op zijn handelen, maar dat gevoel overheerst niet. ""Zelf hebben we ons later vooral afgevraagd wat voor doodsangsten onze zoon heeft moet hebben uitgestaan.""",Regionaal nieuws,https://nos.nl/artikel/2373178-ouders-slachtoffer-tramaanslag-utrecht-zijn-beleefdheid-werd-hem-fataal.html
161308,2017-09-17 15:46:00,Woonzorgcentrum Zwolle ontruimd vanwege brand,"Een groot deel van een woonzorgcentrum in Zwolle is ontruimd omdat er in een appartement in het centrum brand was uitgebroken. De brand is inmiddels onder controle. Meerdere bewoners van het zorgcentrum moesten naar het ziekenhuis, omdat ze rook hadden ingeademd. Anderen konden terecht in een nabijgelegen gebouw. De meeste bewoners kunnen waarschijnlijk vandaag terug naar hun appartement, maar voor sommigen zal dat moeilijker worden door rookschade. De brandweer ventileert het gebouw.",Binnenland,https://nos.nl/artikel/2193427-woonzorgcentrum-zwolle-ontruimd-vanwege-brand.html
82972,2014-05-24 15:22:00,Chaos bij sneakeruitverkoop Breda,"De uitverkoop van sneakers en merkkleding in een winkel in Breda is uit de hand gelopen. Honderden koopjesjagers waren naar de Epic Store gekomen. Doordat er een chaos ontstond, moest de winkel van de politie na een tijdje dicht. De eigenaar van de winkel zegt tegen de NOS dat er zelfs mensen uit Duitsland naar Breda waren gekomen om de afgeprijsde schoenen te kopen. De Epic Store verkocht exclusieve sneakers van onder meer Vans en New Balance voor een paar tientjes, om ruimte te maken voor de nieuwe collectie. Ook in voorgaande jaren was het druk bij de uitverkoop, maar de drukte van vandaag overtrof alles. ""Toen wij om zes uur vanochtend dranghekken wilden plaatsen, stonden er al driehonderd mensen. En die wilden niet opzij gaan"", zegt eigenaar Ted van Eldik. Klanten werden in groepjes van 25 binnengelaten en mochten een kwartier winkelen, maar het was zo druk buiten dat dat systeem niet werkte, zegt Van Eldik. Niek woont tegenover de winkel en zag dat sommige mensen uren hebben gewacht. ""Toen ik om één uur 's nachts thuiskwam zat er al een groepje mensen voor de deur te kamperen"", vertelt hij op de site van Omroep Brabant. ""Er werd geduwd, gegild en getrokken en een paar mensen gingen crowdsurfen."" Uiteindelijk werd een politiebus voor de ingang van de winkel geparkeerd en moest de Epic Store dicht. De winkeleigenaar denkt dat hij de volgende keer de uitverkoop op een industrieterrein gaat houden.",Binnenland,https://nos.nl/artikel/652127-chaos-bij-sneakeruitverkoop-breda.html
71277,2013-11-18 01:54:00,Doden door tornado's in VS,"In het middenwesten van de Verenigde Staten hebben zware tornado's en hevige onweersbuien flinke schade aangericht. Zeker acht mensen kwamen om het leven en gevreesd wordt dat er enkele honderden gewonden zijn. Sommige slachtoffers zitten vast in ingestorte huizen of gebouwen. Er zijn berichten over hagelstenen zo groot als tennisballen. De precieze omvang van de schade is nog onduidelijk, omdat veel wegen versperd zijn en in sommige gebieden de stroom is uitgevallen. De communicatie met die gebieden verloopt moeizaam. De staat Illinois lijkt het zwaarst lijkt getroffen. Er vielen zeker zes doden. Een bejaarde man en zijn zus kwamen om toen hun boerderij in New Minden door een tornado werd geraakt. Over de andere doden zijn geen details bekendgemaakt. In Michigan vielen twee doden. Een man van 21 werd in zijn auto verpletterd door een omgewaaide boom. Een man van 59 overleed toen er hoogspanningskabels op hem vielen. In Chicago werd uit voorzorg een football-wedstrijd tussen de Chicago Bears en de Baltimore Ravens stilgelegd. De tribunes werden ontruimd. De toeschouwers konden na twee uur weer terug naar hun zitplaatsen. In het middenwesten is het ongewoon warm voor de tijd van het jaar. Het tornadoseizoen is officieel voorbij, maar door de warme lucht kunnen de tornado's toch tot ontwikkeling komen.",Buitenland,https://nos.nl/artikel/576259-doden-door-tornado-s-in-vs.html
202051,2019-11-09 16:14:00,Dierenactivisten bezetten foie gras-boerderij België,"In de Belgische plaats Bekegem, iets ten zuiden van Brugge, hebben dierenactivisten zich enige tijd vastgeketend aan de kooien van een eendenkwekerij. De demonstranten zeggen dat er misstanden zijn bij de productie van foie gras. De Vlaamse regering voerde vorig jaar een verbod in op het dwangvoederen van dieren. Dat betekende feitelijk het einde van de productie van foie gras in de regio. Het bedrijf uit Bekegem is de enige producent in het land en moet uiterlijk in december 2023 de deuren sluiten. De enkele tientallen demonstranten van de groep Animal Resistance willen dat de eendenboerderij eerder dichtgaat, om zo honderdduizenden eendenlevens te redden. Ze eisen een reactie van de minister van Dierenwelzijn. Ze lieten met een livestream op Facebook mensen kijken naar hun actie. Tegen Vlaamse media zegt het ministerie dat de strijd van de demonstranten achterhaald is, omdat het verbod er al komt. ""We staan daarmee al een pak verder dan onze buurlanden. We raden activisten aan om hun strijd daarheen te exporteren, naar Wallonië en Frankrijk"", zegt een woordvoerder tegen het Nieuwsblad. Enkele demonstranten zijn opgepakt toen ze weigerden zich te legitimeren. Uiteindelijk heeft de politie de vastgetekende activisten uit de stal verwijderd.",Buitenland,https://nos.nl/artikel/2309719-dierenactivisten-bezetten-foie-gras-boerderij-belgie.html
109698,2015-07-23 14:49:00,'Diplomatiek overleg over Jemen in Caïro',"Afgevaardigden van ex-president Saleh van Jemen voeren in Caïro gesprekken met diplomaten uit de Verenigde Staten, Groot-Brittannië en de Verenigde Arabische Emiraten. Dat heeft een kopstuk van de partij van Saleh gezegd tegen het persbureau Reuters. De onderhandelingen moeten bijdragen aan beëindiging van de oorlog in Jemen. Het is de bedoeling om een vreedzame oplossing te vinden. Er wordt volgens de spreker aanzienlijke vooruitgang geboekt. Jemen wordt al geruime tijd geteisterd door geweld. Houthi-rebellen hebben grote delen van het land ingenomen en worden nu op hun beurt aangevallen door een coalitie onder leiding van Saudi-Arabië. De Houthi's worden gesteund door Saleh, de coalitie wil de verdreven president Hadi terug in het zadel krijgen. Het Nederlandse ministerie van Buitenlandse Zaken liet gisteren weten dat het niet gelukt is om contact te krijgen met alle Nederlanders in het land en dat het onduidelijk is hoeveel er nog zijn. ",Buitenland,https://nos.nl/artikel/2048510-diplomatiek-overleg-over-jemen-in-cairo.html
169997,2018-02-16 10:39:00,'Turkse boosheid om genocide duurt meestal maar even',"Nu een Kamermeerderheid de massamoord op Armeense christenen in 1915 wil erkennen als genocide, rijst de vraag hoe Turkije hierop zal reageren. De Tweede Kamer wil volgens ChristenUnie-Kamerlid Voordewind ook dat dit jaar voor het eerst een lid van de regering bij de officiële herdenking in de Armeense hoofdstad Jerevan aanwezig is. Turkije ziet het gebruik van de term genocide doorgaans als een provocatie. ""Dit zal niet goed vallen en leiden tot veel emoties,"" zegt Turkije-correspondent Lucas Waagmeester. ""Maar op de lange termijn heeft het vermoedelijk weinig gevolgen."" Waarom ligt dit zo gevoelig in Turkije? ""Als landen er op staan die term genocide te gebruiken, wordt dat in Turkije gezien als een westerse poging om Turkije eenzijdig te straffen. In de officiële lezing van de Turkse regering heeft hier in de jaren rond 1915 een burgeroorlog plaatsgevonden, waarin alle partijen slachtoffer waren. Alleen het slachtofferschap van de Armeense christenen eruit tillen is volgens de Turken een selectieve kijk op die gebeurtenissen. Tegelijk komt uit veel historisch onderzoek naar voren dat er sprake was van planmatige moordpartijen. En vooral verdrijving van die ene specifieke groep: de Armeniërs die in Anatolië (het Aziatische deel van Turkije) woonden, waardoor honderdduizenden stierven van uitputting en honger. Dat planmatige brengt veel historici bij die definitie 'genocide'. Net als de Verenigde Naties, die al sinds 1985 de gebeurtenissen aanduiden als genocide. Juist omdat Turkije die term pertinent niet wil horen, komt de discussie erover steeds dubbel zo hard aan."" Hoe gaat de Turkse regering hier op reageren? ""Onder president Erdogan is de discussie over 1915 iets opengebroken in Turkije. De aanduiding 'genocide' is hier verboden, maar er waren jaren waarin er wel weer openlijker over gedebatteerd en geschreven kon worden. Maar het klimaat in Turkije is op dit moment ultra-nationalistisch. Vooral de AKP-regering hamert erop dat Europa en Amerika Turkije proberen te ondermijnen. Dit besluit in Den Haag zal door de Turkse regering worden aangedragen als nieuw bewijs dat het Westen, Nederland, anti-Turks is en er op uit is om Turkije te schaden. Tegelijk zal dit vermoedelijk blijven bij een tijdelijke boosheid. Die wel diep zit, maar die verder weinig gevolgen gaat hebben voor de lange termijn."" Hoe weten we dat zo zeker? ""Er zijn veel voorbeelden in Europa. Vorig jaar nam de Duitse Bondsdag nog met grote meerderheid een motie aan waarin de gebeurtenissen 'genocide' worden genoemd. Turkije reageerde furieus: het zou een 'zware beproeving' worden voor de relatie tussen de twee landen en de Turkse ambassadeur werd teruggeroepen uit Berlijn. Inmiddels zit die ambassadeur er gewoon weer. Duitsland en Turkije hebben een hele stroeve relatie, er zit vanalles dwars, maar het woord Armenië hoor je in dat debat zelden vallen. Frankrijk gaat nog een stap verder. Daar woont een grote Armeense gemeenschap en het is er zelfs bij wet verboden om te ontkennen dat er een genocide heeft plaatsgevonden. Ook dat leidde aanvankelijk tot grote boosheid. Maar Frankrijk is nu een van de landen in West-Europa waar Turkije een vrij probleemloze relatie mee onderhoudt. Steeds is de eerste emotie heel heftig, maar zijn de Turken daarna ook gewoon pragmatisch en schaadt het de relatie niet."" En met Nederland? De relatie is nu heel slecht.. ""De ambassadeur kan in ieder geval niet meer worden teruggeroepen, want die zit al thuis. Nederland en Turkije hebben sinds maart vorig jaar een smeulende ruzie. Alle diplomatieke uitingen van ongenoegen zijn wel zo'n beetje uitgeput. De twee landen praten niet met elkaar op regeringsniveau. In de afgelopen weken ging het weer even over het herstel van die relatie. Maar we hebben gezien dat die poging juist vorige week is stukgelopen. Dit besluit van de Tweede Kamer gaat dat proces hooguit nog verder vertragen. Wie het moet hebben van een goede relatie tussen Nederland en Turkije, moet sowieso geduld hebben. Na vandaag nog een beetje meer."" ",Buitenland,https://nos.nl/artikel/2217560-turkse-boosheid-om-genocide-duurt-meestal-maar-even.html
40086,2012-06-29 11:58:00,Engelsman dood door hevige regen,"Bij hevige regenval in Groot-Brittannië is één persoon om het leven gekomen, meldt de BBC. Een 60-jarige man probeerde een kortere route naar huis te nemen en werd toen door het water gegrepen, zo vertelde een buurman. Het slachtoffer werd volgens hem gevonden in één van de waterstromen. Het regent al weken in Groot-Brittannië en dat leidt tot overstromingen en overlast. In het noorden van Engeland hebben duizenden huizen geen stroom. Wegen zijn ondergelopen en de spoorlijnen tussen Engeland en Schotland moesten worden gesloten vanwege aardverschuivingen. De regen dreigde ook consequenties te hebben voor de Olympische Spelen. Het regende gisteren zo hard dat de olympische fakkel bijna doofde. De atleten die met de fakkel door Groot-Brittannië lopen, zijn daarom met de fakkel gaan schuilen.",Buitenland,https://nos.nl/artikel/389438-engelsman-dood-door-hevige-regen.html
87670,2014-08-11 21:55:00,Acteur overlijdt voor grote doorbraak,"De bejaarde acteur JJ Murphy die op het punt stond zijn grote internationale doorbraak te maken in tv-serie Game of Thrones, is overleden. Murphy liet vrijdag op 86-jarige leeftijd plotseling het leven. De Noord-Ier zou in de populaire fantasyserie de rol spelen van Ser Denys Mallister, het oudste lid van The Night's Watch in seizoen 5. Hij had pas een aantal scènes opgenomen, toevallig in het land waar zijn roots liggen. In Noord-Ierland speelde Murphy geregeld in grotere theaterproducties. De producers van Game of Thrones hebben nog niet aangegeven of ze de reeds gefilmde scènes opnieuw opnemen met een andere acteur, of dat ze het script gaan herschrijven. De acteur is in oktober nog te zien in de Hollywoodproductie Dracula Untold. Murphy laat zijn vrouw, twee kinderen en kleindochter achter. De begrafenis vindt woensdag plaats in Belfast.",Opmerkelijk,https://nos.nl/artikel/685293-acteur-overlijdt-voor-grote-doorbraak.html
233745,2021-12-01 10:55:00,Ook dit jaar geen Kerstnachtmis in Rooms-Katholieke Kerk,"Net als vorig jaar zijn er ook dit jaar geen nachtmissen in de Rooms-Katholieke Kerken. Dat hebben de Nederlandse bisschoppen besloten vanwege de coronamaatregelen. Ook alle andere kerkdiensten die na 17.00 uur gehouden zouden worden, gaan voorlopig niet door. ""Het besluit om met Kerstmis na 17.00 uur geen publieke vieringen toe te staan, gaat de bisschoppen zeer aan het hart"", meldt het kerkgenootschap in een verklaring. ""Zij herhalen dat de kerk geen bron van besmetting mag zijn."" De bisschoppen roepen parochies op om de mogelijkheden om Kerst overdag te vieren ""volop te benutten"". De bisschoppen willen met hun besluit naar zeggen een massale beweging van mensen die tegelijk naar de kerstnachtvieringen zouden gaan, voorkomen. ""Ook is het belang van goed ventileren steeds benadrukt en dat is moeilijk te realiseren met meerdere vieringen op één avond."" De kerk wijst erop dat dit besluit nu al is genomen omdat de voorbereidingen voor de Kerstnachtvieringen binnenkort beginnen of al zijn begonnen. Eerder keerden binnen de Rooms-Katholieke Kerk het mondkapje en de anderhalvemeterregel al terug. In kerken waar meer mensen worden verwacht dan de capaciteit toelaat, moeten gelovigen voortaan hun plek reserveren. Avondvieringen die na 17.00 uur zouden beginnen, worden vervroegd zodat ze om 17.00 uur eindigen. Volgens de regels van de Rijksoverheid hoeven kerken zich niet te houden aan de verplichte sluiting om 17.00 uur. Wel riep demissionair premier Rutte de kerken bij de persconferentie van vrijdag op ""solidair"" te zijn met de rest van Nederland en zich ook aan de regels te houden. Het interkerkelijk overleg CIO deed na de persconferentie ""een dringende oproep"" aan de aangesloten kerkgenootschappen om bijvoorbeeld eerder te beginnen of een dienst digitaal te houden. Alleen in zeer zwaarwegende gevallen zou een dienst nog door moeten gaan na 17.00 uur.",Binnenland,https://nos.nl/artikel/2407754-ook-dit-jaar-geen-kerstnachtmis-in-rooms-katholieke-kerk
184147,2018-11-07 10:00:00,De leraar van de toekomst moet zijn eigen carrière kunnen bouwen,"Ouders voor de klas, scholen die een vierdaagse schoolweek invoeren of hele klassen die maar naar huis worden gestuurd. Het lerarentekort wordt steeds nijpender. Daarom vroeg de Tweede Kamer de Onderwijsraad om advies. Wat moet er gebeuren om in de toekomst genoeg goede leraren te hebben? Hoe maak je het beroep aantrekkelijker? Vandaag komt de Onderwijsraad met dit advies. 'Ruim baan voor leraren. Een nieuw perspectief op het leraarschap'. Kort samengevat: de hele manier van het opleiden van docenten moet op de schop. Zowel voor het basis- als het voortgezet onderwijs en het mbo. Wil je leraar op de basisschool worden dan ga je nu naar de pabo. Om les te kunnen geven op de middelbare school moet je meteen een specifiek vak kiezen. Bijvoorbeeld Nederlands of geschiedenis. Op die opleidingen haal je een eerstegraads of tweedegraads bevoegdheid om op de middelbare school les te kunnen geven. De Onderwijsraad wil dat in de toekomst leraren makkelijker kunnen overstappen van het basisonderwijs naar de middelbare school of andersom. Ook zouden leraren zich niet moeten beperken in het geven van slechts één vak. Dat moet het voor leraren makkelijker maken om zich te ontwikkelen en te variëren binnen zijn of haar loopbaan. Volgens de Onderwijsraad zijn er een hoop argumenten waarom docenten gedemotiveerd raken. Elke leraar zou dezelfde basisopleiding moeten krijgen. Daar leer je de didactische en pedagogische vaardigheden. Maar met alleen die opleiding mag je nog niet voor de klas. Naast deze basisopleiding heb je specifieke onderwijsbevoegdheden nodig. Daarin kies je aan welke leerlingen je les wilt geven. Bijvoorbeeld het jongste kind (van 0-5) of de groep 10 tot 14 jaar. Hiermee kun je aan de slag op de basisschool. Daarnaast kun je ook kiezen voor verschillende vakgebieden zoals bijvoorbeeld bèta, gamma of zorg en welzijn. Daarmee kun je lesgeven in verschillende vakken aan de onderbouw van de middelbare school. Wil je ten slotte ook lesgeven aan de bovenbouw van de middelbare school? Dan kun je je nog specialiseren in een of meerdere vakken. Een voorbeeld van een mogelijke loopbaan: Volgens de Onderwijsraad is een groot voordeel van dit nieuwe stelsel dat leraren beter kunnen doorgroeien en makkelijker kunnen wisselen tussen het basisonderwijs en het voortgezet onderwijs. Daarmee zou het beroep aantrekkelijker moeten worden. Nu verlaat een kwart van de startende leraren het vak binnen vijf jaar. In de nieuwe opzet zouden startende leraren makkelijker hun takenpakket kunnen uitbreiden en kunnen groeien in hun loopbaan. In het onderwijsveld wordt het advies in principe goed ontvangen. ""Ik vind het een advies met lef"", zegt Janneke Waelen van de Marnixacademie, een Pabo, in Utrecht. ""Het geeft leraren meer loopbaanperspectief."" Ook ziet ze wel wat in die brede basisopleiding. ""Die brede basis van didactiek en pedagogiek heb je in alle onderwijsvormen nodig. Contact maken met de leerlingen, een goede uitleg geven."" Toch heeft ze ook haar bedenkingen. En dat zit hem vooral in het perspectief van de leerling. ""Nu heeft een kind les van één leraar in het basisonderwijs. Die leraar ziet het hele kind. In welke lessen is een kind sterker en in welke minder? Hoe gaat het kind om met de klasgenoten? Hoe gaat dat in het nieuwe systeem, waarin leraren zich richten op een speciaal cluster aan vakken. Krijg je dan vakdocenten op de basisschool? Een leraar voor rekenen en een andere voor geschiedenis? En wie heeft dan het overzicht over het gehele kind?"" Of dit plan in de toekomst zal worden uitgevoerd is nog de vraag. De Onderwijsraad hoopt dat er een commissie wordt aangesteld die dit advies zal uitwerken. Maar dat is aan de Tweede Kamer.",Binnenland,https://nos.nl/artikel/2258255-de-leraar-van-de-toekomst-moet-zijn-eigen-carriere-kunnen-bouwen.html
129374,2016-04-29 13:10:00,Beginnend bestuurder met ruim 200 km/u over de A1,"Een beginnend bestuurder uit Enschede heeft zijn rijbewijs moeten inleveren omdat hij met ruim 200 kilometer per uur over de A1 tussen Apeldoorn en Enschede reed. Daarnaast haalde de man meerdere keren in over de vluchtstrook en de invoegstrook. Tijdens die acties reed hij ruim 160 km/u. Een automobilist en een chauffeur van een vrachtwagen met oplegger moesten voor de man uitwijken. Agenten kregen de man bij Wilp in het vizier, schrijft RTV Oost. Omdat het steeds drukker werd op de weg, ging de 26-jarige man langzamer rijden. Ter hoogte van Borne kon hij aan de kant worden gezet. De bestuurder is niet alleen zijn rijbewijs kwijt, hij moet ook verplicht een cursus volgen bij het CBR.",Regionaal nieuws,https://nos.nl/artikel/2102147-beginnend-bestuurder-met-ruim-200-km-u-over-de-a1.html
26724,2011-11-06 21:31:00,Basisakkoord over Griekse coalitie,De Griekse premier Papandreou en oppositieleider Samaras hebben een principe-akkoord bereikt over het vormen van een overgangsregering. Er is besloten dat Papandreou het nieuwe kabinet in ieder geval niet zal leiden.,Buitenland,https://nos.nl/artikel/310869-basisakkoord-over-griekse-coalitie.html
112530,2015-09-09 15:30:00,Hardrijders opgepast: boetes tot 200 euro nog geïnd,"Het politiesysteem voor het innen van boetes werkt nog. Vorige week kondigde de politie aan dat ze het onmogelijk wil maken voor het Centraal Justitieel Incassobureau om een deel van de verkeersboetes te innen. Het systeem ligt nog niet plat, omdat het wijzigen moeilijker blijkt dan gepland. ""Maar de actie is zeker niet van de baan"", zegt woordvoerder Jan Smit van politiebond ACP. Het ministerie van Justitie en de Nationale Politie hebben de actievoerders twee dagen uitstel gevraagd, om na te gaan of de actie schade veroorzaakt binnen het boetesysteem. ""We willen het systeem aanpassen zonder blijvende schade te veroorzaken, en de handeling die we moeten doen is nog niet eerder getest"", zegt Smit. Hij wil voorkomen dat er bijvoorbeeld ook andere boetes verloren gaan. De politiebond heeft dat met het ministerie van Justitie afgesproken. ""We willen handelen naar die afspraken. Dat betekent dat we alleen boetes tussen de 20 en 200 euro uit het systeem halen."" Smit gaat ervan uit dat de actie vrijdag alsnog van start kan gaan. ""Maar 100 procent garantie kan ik niet geven."" Boetes die tot de start van de actie worden uitgeschreven, moeten gewoon worden betaald. De servers die de processen-verbaal verwerken, worden beheerd door de politie. Door die plat te leggen, kan de politie verhinderen dat het CJIB boetes incasseert. Het gaat alleen om boetes die door de politie worden uitgeschreven. Een automobilist die door een flitspaal wordt gesnapt, ontvangt de boete wel. De politie voert al maanden actie voor een betere cao. De politiebonden denken dat de actie de overheid miljoenen kan gaan kosten aan misgelopen inkomsten.",Binnenland,https://nos.nl/artikel/2056783-hardrijders-opgepast-boetes-tot-200-euro-nog-geind.html
28868,2011-12-17 02:11:00,Hof Congo bevestigt zege Kabila,"Het hooggerechtshof in Congo zegt dat president Kabila rechtmatig is herkozen en dat verkiezingsfraude niet bewezen is. De oppositie had geëist dat de uitslag ongeldig zou worden verklaard. Waarnemers noemen de verkiezingen van 28 november ongeloofwaardig. Zo was in sommige regio's de opkomst 100 procent, terwijl de stemlokalen daar moeilijk bereikbaar waren omdat er vrijwel geen verharde wegen zijn. Ook kreeg Kabila in sommige districten alle stemmen en zijn tien tegenstanders geen enkele. Oppositieleider Tshisekedi beschouwt zichzelf als winnaar. Toch roept hij zijn aanhangers vooralsnog op tot kalmte.",Buitenland,https://nos.nl/artikel/323055-hof-congo-bevestigt-zege-kabila.html
69992,2013-10-29 08:01:00,Londen stapt in sharia-economie,"Groot-Brittannië wil het mogelijk maken om zaken te doen volgens de islamitische shariawet. De Britse premier Cameron maakt daarover plannen bekend op het World Islamic Economic Forum, dat vandaag wordt gehouden in Londen. De beurs van Londen zal een islamitische index bij gaan houden. Daarop worden bedrijven genoteerd die rekening houden met islamitische regels en dus niet investeren in bijvoorbeeld alcohol of gokken. Ook zal de Britse overheid een speciaal soort obligatie uitschrijven voor moslims, een sukuk. Omdat de islam rente verbiedt, zullen investeerders geld verdienen door winstdeling. Zo wil de regering 200 miljoen pond binnenhalen. Groot-Brittannië is het eerste niet-moslim land dat een sukuk uitbrengt. Cameron hoopt met de maatregelen een belangrijke groeimarkt aan te spreken. ""Ik hoop dat Londen naast Dubai zal komen te staan als een van de grote centra voor islamitische financiën"", zegt Cameron bij de BBC. Dat andere landen niet in deze vorm van financiering willen stappen noemt Cameron kortzichtig. ""Je kunt de ophaalbrug optrekken, maar dan negeer je de realiteit en zet je je eigen toekomst op het spel.""",Economie,https://nos.nl/artikel/568299-londen-stapt-in-sharia-economie.html
250086,2023-03-14 21:07:41,Krimpen aan den IJssel maakt per ongeluk bijna twee ton over aan criminelen,"De gemeente Krimpen aan den IJssel is slachtoffer geworden van phishing en heeft bijna twee ton overgemaakt aan een criminele organisatie. Dat kwam door onoplettendheid, zegt burgemeester Jan Luteijn bij de regionale omroep Rijnmond. In totaal heeft de gemeente 176.000 euro aan valse rekeningen betaald. De bedrijfsrecherche heeft de zaak onderzocht en uitgesloten dat medewerkers van de gemeente achter de fraude zitten. Om in de toekomst soortgelijke gevallen te voorkomen, huurt de gemeente een expert in. Het bewustzijn van risico's voor fraude bij gemeentemedewerkers moet daarmee worden vergroot.",Rijnmond,https://nos.nl//artikel/2467476-krimpen-aan-den-ijssel-maakt-per-ongeluk-bijna-twee-ton-over-aan-criminelen
133490,2016-06-28 14:11:00,Boete voor raadslid Kerkrade om diefstal tijdens Pinkpop,"CDA-raadslid Mark Meijer uit Kerkrade moet een boete van vijfhonderd euro betalen voor diefstal tijdens Pinkpop. Samen met een ander stal hij op het festival twee zitzakken en flessen wijn. Met die boete is de zaak wat het Openbaar Ministerie betreft afgedaan. Meijer moet nog wel een schadevergoeding betalen aan Pinkpop, meldt 1Limburg. Het is niet bekend hoe hoog dat bedrag is. Het is onduidelijk wat de diefstal betekent voor de politieke carrière van Meijer. Meerdere partijen lieten eerder al weten vraagtekens te zetten bij zijn toekomst in de politiek. ",Regionaal nieuws,https://nos.nl/artikel/2114089-boete-voor-raadslid-kerkrade-om-diefstal-tijdens-pinkpop.html
71290,2013-11-18 09:44:00,Jakarta roept ambassadeur terug,"Indonesië heeft zijn ambassadeur in Australië teruggeroepen voor overleg. Het besluit volgt op het nieuws dat de Australische inlichtingendienst twee weken lang het telefoonverkeer van de Indonesische president Yudhoyono in de gaten heeft gehouden. De Australische nieuwszender ABC en de Britse krant The Guardian meldden dat op basis van documenten van Edward Snowden. Uit de documenten komt naar voren dat Australië in augustus 2009 vijftien dagen vastlegde wie Yudhoyono belde en door wie hij werd gebeld. Zeker één keer zou ook zijn geprobeerd een gesprek af te luisteren, maar dat mislukte. Yudhoyono is niet de enige Indonesische prominent die doelwit zou zijn geweest van de Australische inlichtingendienst. ABC heeft een lijstje gepubliceerd waarop ook onder anderen Yudhoyono's vrouw, oud-vice-president Boediono en de huidige vice-president Kalla staan. De Australische premier Abbott weigert op deze specifieke zaak in te gaan, maar relativeert het belang. ""Alle overheden verzamelen informatie, en alle overheden weten van elkaar dat ze dat doen."" De onthulling is de laatste in een reeks over afluisterpraktijken van inlichtingendiensten over de hele wereld. Aanleiding was de stap naar de media van Edward Snowden, oud-werknemer van de Amerikaanse dienst NSA. De Süddeutsche Zeitung meldde afgelopen week dat Duitsland de belangrijkste vooruitgeschoven pion van de VS is in de strijd tegen het terrorisme. Duitse bedrijven zouden veel Amerikaans geld krijgen om spionageopdrachten te verrichten. Der Spiegel kwam dit weekend met de onthulling dat de Britse geheime dienst weet in welke hotels diplomaten over de hele wereld logeren.",Buitenland,https://nos.nl/artikel/576344-jakarta-roept-ambassadeur-terug.html
30575,2012-01-20 19:09:00,Wietplantage pal tegenover politiebureau,"De politie van Manchester is in verlegenheid gebracht door de ontdekking van een wietplantage pal tegenover een politiebureau. De drugs werden pas ontdekt toen er brand ontstond in het gebouw. De plantage was gehuisvest op een etage van een leegstaand pakhuis schuin tegenover het bureau, op zo'n 40 meter afstand. Toen daar woensdag brand uitbrak, ontdekte de brandweer ruim 300 wietplanten, die een straatwaarde vertegenwoordigen van zo'n 120.000 euro. De brand werd waarschijnlijk veroorzaakt door een kortsluiting bij de warmtelampen die werden gebruikt om de wiet te telen. Volgens een woordvoerder van de politie was het de drugskwekers gelukt de penetrante geur van de wiet verborgen te houden voor de buitenwereld. ""Een langslopende agent zou niets hebben geroken."" De politie is een onderzoek begonnen om de mensen achter de plantage op te pakken, maar tot nu toe is er niemand gearresteerd.",Buitenland,https://nos.nl/artikel/332570-wietplantage-pal-tegenover-politiebureau.html
201545,2019-10-30 14:22:00,Brazilië lonkt naar oliekartel OPEC,"De organisatie van olieproducerende landen OPEC krijgt er naar alle waarschijnlijkheid een nieuw groot land bij: Brazilië. De Braziliaanse president Bolsonaro heeft op een conferentie in Saudi-Arabië te kennen gegeven lid te willen worden van het oliekartel. Volgens Bolsonaro heeft hij ook al een informele uitnodiging van de Saudische kroonprins Mohammed bin Salman. Brazilië pompte in 2018 2,5 miljoen vaten per dag op, het leeuwendeel door staatsoliebedrijf Petrobras. De olieproductie wordt ook verder opgevoerd, dankzij grote olievelden voor de kust. In augustus werden al 3 miljoen vaten per dag bovengehaald. De OPEC is voor Brazilië een interessante coalitie, denkt energie-expert Lucia van Geuns van het Haags Centrum voor Strategische Studies. ""Brazilië wil als groeiende olieproducent meedoen en meepraten over olie, vooral met het oog op de energietransitie en toekomst van olieproductie en olieprijzen."" Voor de OPEC vormt Brazilië een welkome versterking, na het vertrek van Qatar, straks ook nog Ecuador en het instorten van de Venezolaanse olieproductie. Het Zuid-Amerikaanse buurland van Brazilië Ecuador, goed voor 545.000 vaten per dag, liet onlangs weten de OPEC per 1 januari te verlaten. Het land wil af van de beperkingen en meer olie produceren om de financiën op peil te houden. Ecuador is in 1992 ook al eens uit de OPEC gestapt, maar keerde in 2007 terug. Vorig jaar keerde Qatar de OPEC de rug toe. Oliestaat Qatar ligt overhoop met buurland Saudi-Arabië. De OPEC, de organisatie van olie-exporterende landen, is opgericht in 1960. Het samenwerkingsverband kreeg in de loop der jaren alle trekken van een kartel. In de oliecrisis van 1973 en 1979 naar aanleiding van Arabisch-Israëlische oorlogen en de Iraanse revolutie speelde de OPEC met dichtgedraaide oliekranen en hoge olieprijzen een hoofdrol. De OPEC telt momenteel veertien leden. De belangrijkste landen van de OPEC, gemeten naar aantal geproduceerde vaten ruwe olie per dag (2018): Saudi-Arabië (10 mln), Irak (4,5 mln), Iran (3,5 mln), Verenigde Arabische Emiraten (3 mln) en Koeweit (2,7 mln). De olieproductie van prominent OPEC-lid Venezuela is door alle binnenlandse problemen ingestort van meer dan 2 miljoen naar 600.000 vaten. Rusland is een losse bondgenoot van de OPEC(11 mln) en behoort tot de zogeheten OPEC-plus. De OPEC probeert door verlaging van de olieproductie de ingezakte olieprijs op te krikken. Olieprijzen kelderden eind 2015, begin 2016, naar minder dan 30 dollar per vat, komend van meer dan 100 dollar. Sinds januari worden er 1,2 miljoen vaten minder opgepompt. Veel impact heeft de productieverlaging echter niet. De olieprijs beweegt zich de laatste maanden rond de 60 dollar per vat. De meeste Opec-landen hebben het liefst een prijs van 70 dollar of meer om de staatshuishouding op peil te houden. Minder olie produceren is ook een moeizame operatie, want het betekent olie-inkomsten opgeven. Voor veel OPEC-landen is olie een belangrijke inkomstenbron, zo niet de belangrijkste. De lage olieprijs en minder oppompen levert dus minder geld op in de schatkist en dat doet pijn. Het Internationaal Energie Agentschap (IEA) waarschuwde de OPEC onlangs dat er in 2020 er groot olieoverschot dreigt. Er worden naar schatting 1,4 miljoen vaten meer olie geproduceerd dan wereldwijd nodig is en dat zet druk op de olieprijs. De OPEC zal de oliekraan dus nog iets verder moeten dichtdraaien, wat weer minder inkomsten betekent. De OPEC is bovendien de regie over de olieprijs kwijt. Sinds de VS de olieproductie enorm heeft opgevoerd en 's werelds grootste olieproducent is, en duurzame energie in een deel van de energiebehoefte voorziet, is draaien aan de oliekraan minder effectief. Ook OPEC-plus met Rusland als oliebondgenoot helpt niet veel. Dat werd nog eens onderstreept door de droneaanval op de Saudische olie-installaties in september. De olieprijs schoot heel even de hoogte in om vervolgens binnen een paar dagen te zakken naar een nog lager niveau. Begin december komen de OPEC-landen in Wenen weer bij elkaar, voor hun halfjaarlijkse vergadering.",Economie,https://nos.nl/artikel/2308320-brazilie-lonkt-naar-oliekartel-opec.html
27954,2011-11-29 16:05:00,Vijftien mensen onwel na lozing frisdrankfabriek,"In frisdrankfabriek Refresco in Bodegraven zijn bij het lossen van tanks giftige stoffen gelekt. Het ging om een chloorverbinding en waterstofperoxide, die bij elkaar zijn gekomen. Vijftien mensen raakten onwel. Vijf van hen zijn naar het ziekenhuis gebracht met hartklachten en ademhalingsproblemen. De anderen konden na behandeling door ambulancepersoneel naar huis. De giftige stoffen worden nu verdund met water en daarna in overleg met de milieudienst in Bodegraven op het riool geloosd.",Binnenland,https://nos.nl/artikel/317814-vijftien-mensen-onwel-na-lozing-frisdrankfabriek.html
31886,2012-02-11 18:11:00,Klachten machtsmisbruik Poetin,"De waarnemersmissie die namens de Raad van Europa de presidentsverkiezingen in Rusland controleert, heeft klachten ontvangen van verschillende presidentskandidaten. Die zeggen dat de huidige premier Poetin zijn macht misbruikt om president te kunnen worden. De voorzitter van de waarnemersmissie is SP-senator Tiny Kox. Op een persconferentie in Moskou zei hij dat de presidentskandidaten voortdurend onder druk worden gezet door de regering. Volgens de kandidaten maakt Poetin misbruik van overheidsmiddelen en zijn de media bevooroordeeld. Door uitgebreid over de verkiezingscampagne van Poetin te berichten staan de andere kandidaten op achterstand. De waarnemers spraken met vier van de vijf presidentskandidaten. Poetin zelf zei dat hij geen tijd had voor een ontmoeting met leden van de missie. Voor de website van de SP houdt waarnemer Kox een verslag bij. Vandaag schrijft hij: ''Hoe groot is Moskou - en hoe enorm Rusland! Wie dit land aan een functionerende democratie en een florerende economie kan helpen, verdient een standbeeld.'' De Russische presidentsverkiezingen zijn op 4 maart. Premier Poetin geldt als de gedoodverfde winnaar. Begin deze maand trotseerden tienduizenden Russen de barre kou om te demonstreren tegen de machthebbers. Het was de derde grote protestactie na de parlementsverkiezingen van december. Volgens de oppositie is toen op grote schaal fraude gepleegd. De betogers eisen eerlijke verkiezingen. Volgens de regering waren er zo'n 30.000 mensen op de been, maar de organisatie zelf zegt dat het er meer dan 100.000 waren. Eind deze maand staat er weer een grote protestactie gepland.",Buitenland,https://nos.nl/artikel/339915-klachten-machtsmisbruik-poetin.html
69375,2013-10-18 10:23:00,"""Timosjenko snel naar Duitsland""","De vroegere Oekraïense premier en revolutieleider Joelia Timosjenko wordt zeer waarschijnlijk overgebracht naar Duitsland. President Janoekovitsj tekent op korte termijn een wet die dat mogelijk maakt. Timosjenko zit nu nog een celstraf van zeven jaar uit. Haar gezondheid is de laatste jaren verslechterd. De politica lijdt onder meer aan een hernia. Artsen van een ziekenhuis in Berlijn, die Timosjenko al vaker hebben onderzocht, zijn bereid haar te behandelen. De Duitse regering steunt dat plan. De Europese Unie wil dat Timosjenko wordt vrijgelaten en heeft het lot van de politica verbonden aan een vrijhandelsverdrag met Oekraïne. Dat moet eind november worden getekend. Janoekovitsj, de huidige president en Timosjenko's aartsrivaal, zegt dat de partijen in het Oekraïense parlement werken aan een oplossing van de kwestie-Timosjenko. Hij heeft aangekondigd dat hij een eventuele wet ""vanzelfsprekend ondertekent"". Van gratie zou echter geen sprake zijn. Timosjenko was tot 2010 premier van Oekraïne. Een jaar later werd ze veroordeeld tot zeven jaar cel wegens machtsmisbruik. De EU heeft altijd gezegd dat ze het slachtoffer is van een politiek proces.",Buitenland,https://nos.nl/artikel/563900-timosjenko-snel-naar-duitsland.html
58735,2013-04-28 10:39:00,Aanslagen op partijen in Pakistan,"In Pakistan zijn in aanloop naar de verkiezingen opnieuw bloedige aanslagen geweest. Bij drie explosies in Karachi en twee aanslagen op campagnebureaus in het noorden zijn in totaal zeker dertien mensen omgekomen. Volgens de politie raakten zeker 65 mensen gewond. In de afgelopen nacht ontploften drie bommen in de havenstad Karachi. De verantwoordelijkheid voor de aanslagen werd niet opgeëist, maar aangenomen wordt dat de Taliban erachter zitten. De Taliban hebben de afgelopen weken niet-religieuze partijen bedreigd in de aanloop naar de verkiezingen. Deze partijen willen een liberale koers varen en steunen het leger in het bestrijden van de Taliban. Twee van deze partijen waren doelwit van de aanslagen in Karachi. Enkele uren later volgden twee aanslagen op de campagnebureaus van twee onafhankelijke kandidaten in Noord-Pakistan. Ook de verantwoordelijkheid voor deze aanslagen is niet opgeëist. In Pakistan zijn op 11 mei parlementsverkiezingen.",Buitenland,https://nos.nl/artikel/500568-aanslagen-op-partijen-in-pakistan.html
241161,2022-06-20 12:32:00,België geeft tand van vermoorde Congolees Lumumba aan familie,"Het Openbaar Ministerie in België heeft een tand van Patrice Lumumba teruggegeven aan zijn familie. Het is naar verluidt het enige wat nog over is van de Congolese onafhankelijkheidsstrijder. Zekerheid daarover is er niet. Er kan geen dna-test worden gedaan, omdat de tand daarbij verloren zal gaan. De huidige Democratische Republiek Congo was een kolonie van België tot 1960. In dat jaar won Lumumba de verkiezingen en hij werd de eerste premier van de nieuwe staat. Op de dag van de onafhankelijkheid keerde hij zich in het bijzijn van de Belgische koning Boudewijn in een scherpe toespraak tegen het voormalige moederland. In Congo brak vrijwel direct een machtsstrijd uit, waarbij België ook betrokken was. Lumumba's regering kwam ten val en werd onder huisarrest geplaatst. In januari 1961 werden hij en twee medestanders vermoord na te zijn gefolterd. Zijn lichaam werd in zuur opgelost. Een Belgische politieman die daar getuige van was, kreeg een met goud gekroonde tand in handen die van Lumumba zou zijn geweest. De politie nam die in 2016 in beslag bij een dochter van de inmiddels overleden politieman. In 2020 vroeg een dochter van Lumumba in een brief aan de Belgische koning Filip of die de tand kon terugsturen. ""We willen alleen maar afscheid kunnen nemen."" ""We kunnen eindelijk stoppen met rouwen"", zei Lumumba's zoon Patrice na aankomst bij het koninklijk paleis in Brussel vandaag. ""De ziel van onze nationale held kan nu rust vinden."" De Belgische premier De Croo noemde de plechtigheid ""belangrijk voor onze twee landen en volken: eindelijk kunnen we deze pagina in de geschiedenis omslaan en beginnen aan een nieuw hoofdstuk"". Koning Filip had eerder deze maand bij een bezoek aan Congo al spijt betuigd voor de wandaden uit het koloniale verleden. In Congo zal de kist met zijn tand een rondreis maken, langs onder meer Lumumba's geboortedorp en zijn politieke bolwerk Kisangani. Eind deze maand zal de tand dan worden begraven in de hoofdstad Kinshasa.",Buitenland,https://nos.nl/artikel/2433364-belgie-geeft-tand-van-vermoorde-congolees-lumumba-aan-familie
73766,2013-12-27 22:16:00,Rechter acht tappen NSA legaal,"Het verzamelen van telefoongegevens van miljoenen Amerikanen door de geheime dienst NSA is toch niet in strijd met de wet. Dat heeft een rechter in New York geoordeeld. Eerder kwam een andere federale rechter tot een ander oordeel. Volgens deze William Pauley is er geen bewijs dat de overheid deze data heeft gebruikt voor andere doeleinden dan de strijd tegen terrorisme. ""Dit botte middel werkt alleen omdat het werkelijk alles verzamelt"", zei Pauley. 11 september Volgens de rechter kan de NSA dankzij al die informatie zelfs de kleinste aanwijzingen van terroristische activiteiten achterhalen en in een groter verband trekken. ""Zoals de aanslagen van 11 september 2001 hebben laten zien, kan het missen van die aanwijzingen vreselijke gevolgen hebben."" In de maanden voor de terreuraanslagen van 9-11 onderschepte de NSA zeven telefoontjes van een van de vliegtuigkapers naar een al-Qaida-schuilplaats in Jemen. Omdat de geheime dienst toen niet alle gesprekken vanuit de Verenigde Staten monitorde, wist de NSA niet dat de kaper in de Amerikaanse stad San Diego woonde, zegt Pauley. Pauley gaat met zijn uitspraak in tegen een oordeel van een collega van twee weken geleden. In die andere rechtszaak vond een rechter uit Washington dat het NSA-afluisterprogramma een inbreuk is op de privacy van burgers en daarmee mogelijk ongrondwettig. In beide rechtszaken is hoger beroep aangetekend. Na die afzonderlijke procedures zal het Amerikaanse Hooggerechtshof waarschijnlijk het definitieve oordeel moeten geven over de grondwettelijkheid van het NSA-programma.",Buitenland,https://nos.nl/artikel/591302-rechter-acht-tappen-nsa-legaal.html
136860,2016-08-22 15:07:00,Man gooit baksteen van brug op boot,"De politie van Leeuwarden zoekt een man van ongeveer 50 jaar die gistermiddag vanaf de Slauerhoffbrug een baksteen gooide op een boot die door de Harlingervaart voer. Dat meldt Omroep Fryslân. De klinker ging door het raam van de kruiser. Het glas vloog door de boot. Er zaten drie mensen in: een Belgisch echtpaar met zijn zoon. De ouders zaten in de kajuit, maar raakten niet gewond. De zoon van het Belgische echtpaar was onder in de boot en bleef eveneens ongedeerd. De Belgische man (43) heeft aangifte gedaan van vernieling en poging tot zware mishandeling. Volgens hem stond er ten tijde van het incident alleen een blanke man van een jaar of 50 op de brug. Op de boot is de baksteen aangetroffen.",Regionaal nieuws,https://nos.nl/artikel/2127601-man-gooit-baksteen-van-brug-op-boot.html
149349,2017-02-28 21:27:00,Chimpansee die met mes en vork at na 13 jaar bevrijd uit gezin,"Dertien jaar leefde chimpansee Marria in afzondering van soortgenoten bij een familie in Portugal, tot ze dit weekend werd bevrijd door de Portugese politie en Stichting AAP. “De chimpansee sliep in pyjama in bed bij de dochter, at aan tafel met mes en vork, moest soep eten met een lepel. Ze bladerde zelfs door tijdschriften"", vertelt David van Gennep, directeur van Stichting AAP. ""Het was niet de vraag of, maar wanneer het fout zou gaan."" Al jaren gingen er geruchten dat de familie een aap in huis had. Buren hoorden af en toe geschreeuw, maar nooit was er genoeg aanleiding voor de politie om een inval te doen. Tot afgelopen weekend. De politie trof de aap aan in de garage, waar ze volgens de familie was opgesloten wegens opstandig gedrag. ""Je kon wel zien dat ze al wat langer in die garage heeft gezeten. De situatie moest wel onhoudbaar worden; chimpansees zijn sociale dieren die graag proberen hoger in de sociale rangorde te komen"", zegt Van Gennep. ""Ze zal uitgesteld pubergedrag hebben vertoond. De dochter schijnt al eens met bijtwonden naar de huisarts te zijn gegaan. Onvoorstelbaar dat dit zo lang heeft kunnen duren."" Barmhartig Van Gennep, die aanvankelijk niet door de familie werd binnengelaten, sprak naderhand toch nog met de moeder van het gezin. ""Ze was emotioneel en wilde mij nog snel even vertellen wat de aap wel en niet lust. Haar man had de aap dertien jaar geleden meegenomen uit Guinee-Bissau toen hij daar was voor werk. Ze zagen het als daad van barmhartigheid, de moeder van de aap was dood."" Buddy De chimpansee verblijft nu in quarantaine in Almere bij Stichting AAP, waar ze eerst drie maanden moet bijkomen. ""We proberen nu tijdelijk zoveel mogelijk de situatie van thuis te kopiëren, zoals het in Lissabon was. We hebben dekentjes meegenomen, zodat ze de geur herkent, ze krijgt tijdschriften, waar ze ook echt in bladert"", zegt Van Gennep. ""De komende maanden moeten we ontdekken wat voor aap het is en wat ze nog moet leren."" Van Gennep hoopt dat een andere chimpansee haar gezelschap zal houden. ""Met een buddy leert ze hopelijk snel wat voor apen normaal is. Noem het een inburgeringscursus voor chimpansees."" ",Binnenland,https://nos.nl/artikel/2160615-chimpansee-die-met-mes-en-vork-at-na-13-jaar-bevrijd-uit-gezin.html
160791,2017-09-08 11:52:00,"Pierre Bergé (86), levensgezel van Yves Saint Laurent, overleden","In zijn huis in Saint-Rémy-de-Provence is vannacht de Franse zakenman, mecenas, voorvechter van homorechten en levensgezel van couturier Yves Saint Laurent, Pierre Bergé, overleden. Bergé bewoog zich in de hoogste Franse culturele en politieke kringen. Hij stierf na een lang ziekbed op 86-jarige leeftijd, heeft zijn stichting Fondation Pierre Bergé-Yves Saint Laurent bekendgemaakt. Bergé wordt in 1930 geboren in Saint-Pierre-d Oléron, zo'n 160 kilometer boven Bordeaux aan de westkust van Frankrijk. Op 18-jarige leeftijd vertrekt hij naar Parijs. Daar ontmoet hij onder anderen een aantal Franse schrijvers en dichters, onder wie Jean Cocteau, Louis Aragon en Albert Camus. In 1954 leert hij Yves Saint Laurent kennen, die op dat moment bij Christian Dior werkt. Ze krijgen een relatie en richten in 1961 samen het modehuis Yves Saint Laurent op. Bergé neemt de zakelijke leiding op zich, Saint Laurent is de creatieve geest. Het modehuis gaat in 2002 failliet, zijn levensgezel overlijdt in 2008. Bergé is niet alleen een grote naam in de mode, hij is ook zeer actief in andere delen van de culturele sector. Zo is hij onder meer voorzitter van de opera in Parijs en brengt hij samen met Yves Saint Laurent een indrukwekkende kunstcollectie bij elkaar, met werken van onder anderen Goya, Cézanne en Matisse. Ook bezit Bergé gedurende zijn leven verschillende tijdschriften, tv-zenders en kranten. Zo is hij tot aan zijn dood mede-aandeelhouder van het gerenommeerde Le Monde. Hij beweegt zich ook in politieke kringen. Hij is persoonlijk bevriend met president François Mitterand, steunt hij in 1995 Jacques Chirac en spreekt hij bij de laatste Franse presidentsverkiezingen zijn voorkeur uit voor Emmanuel Macron. In 1984 krijgt Bergé de hoogste Franse onderscheiding die een burger kan krijgen. Hij wordt benoemd tot Grand officier de la Légion d'honneur. Zijn vermogen wordt geschat op zo'n 180 miljoen euro.",Buitenland,https://nos.nl/artikel/2191960-pierre-berge-86-levensgezel-van-yves-saint-laurent-overleden.html
76257,2014-02-06 21:55:00,VN: vertraging Syrië geen opzet,"Syrië vertraagt niet opzettelijk de vernietiging van zijn chemische wapens. Dat zegt het Nederlandse hoofd van de VN-missie die belast is met het project, Sigrid Kaag. Afgesproken is dat de wapens op 30 juni zijn vernietigd. Uiterlijk gisteren moesten de stoffen worden afgevoerd uit de haven van Latakia, maar die deadline is niet gehaald. Het werk loopt weken achter op schema. Volgens Kaag is dat geen opzet. ""Vertraging is niet onoverkomelijk. Er is een reden voor, er spelen allerlei omstandigheden mee."" Welke dat zijn, zei ze niet. Kaag is niet bang dat de deadline in juni in gevaar komt. Het Syrische regime heeft alle benodigdheden om de wapens weg te halen, zei ze. De Amerikaanse VN-ambassadeur Samantha Power beschuldigt de Syrische regering van treuzelen. Eerder zei minister Kerry al dat het proces te langzaam verloopt en vroeg hij Rusland druk te zetten op het regime. ",Buitenland,https://nos.nl/artikel/607290-vn-vertraging-syrie-geen-opzet.html
69569,2013-10-22 07:13:00,Scouting-vandalen uit functie gezet,"Twee Amerikaanse scouting-leiders die een miljoenen jaren oude rotspartij vernielden, zijn uit hun functie gezet. Volgens de Boy Scouts past het gedrag niet bij de organisatie. ""Wij zeggen juist altijd dat mensen geen sporen moeten achterlaten in de natuur."" De twee mannen trokken en duwden net zo lang aan de rotspartij tot de stenen loskwamen en wegrolden. Er was internationaal verontwaardiging over de zaak, omdat de mannen zichzelf bij hun actie hadden gefilmd. De rotspartij in het Goblin Valley-park in de staat Utah was meer dan 170 miljoen jaar oud. Het park trekt met de bijzondere rotsen bezoekers van over de hele wereld. Volgens de mannen was de rotspartij instabiel en wilden ze voorkomen dat er kinderen onder de stenen terecht zouden komen. Nu zeggen ze dat ze beter de parkleiding van het gevaar op de hoogte hadden kunnen brengen. ""Het was de juiste beslissing, maar de verkeerde methode."" In een verklaring schrijven ze zich neer te leggen bij het besluit van de Boy Scouts. ""We hebben de Boy Scouts altijd gesteund en als men denkt dat dit het beste is, dan steunen we dat. We betreuren onze fout bijzonder. We willen er alles aan doen om de zaak weer recht te zetten."" Het park bekijkt nog of het aangifte doet.",Buitenland,https://nos.nl/artikel/565354-scouting-vandalen-uit-functie-gezet.html
51684,2013-01-11 12:07:00,'Grote tekortkomingen Euribor',"De manier waarop het belangrijke Europese Euribor rentetarief wordt vastgesteld, vertoont grote tekortkomingen. Dat stellen de Europese bankentoezichthouder EBA en Europese beurstoezichthouder ESMA. Bezwaren van de toezichthouders zijn onder meer het gebrek aan controle door de Europese Banken Federatie op de totstandkoming van de rente. Daarbij worden er geen formele eisen gesteld aan de banken die Euribor mee helpen bepalen en worden de tarieven die zij doorgeven, niet genoeg getoetst aan de werkelijke tarieven. Euribor is een rente die wordt vastgesteld door een groep banken. Zij geven tarieven door waartegen zij die dag denken te kunnen lenen. Het gemiddelde daarvan is Euribor. Op de Euribor-rente worden financiële transacties gebaseerd ter waarde van vele miljarden euro's, zoals de hoogte van veel hypotheektarieven. Recentelijk moesten de banken UBS en Barclays grote boetes betalen vanwege de manipulatie van deze rente en het wereldwijd nog vaker gebruikte Londense Libor-rentetarief. Sinds begin dit jaar hebben een aantal banken, waaronder de Nederlandse Rabobank, al bekendgemaakt niet langer mee te willen doen aan de samenstelling van de Euribor. Rabobank is één van de banken naar wie toezichthouders onderzoek doen in verband met mogelijke manipulatie van de rentetarieven.",Economie,https://nos.nl/artikel/460615-grote-tekortkomingen-euribor.html
11546,2010-11-09 15:06:00,Registratie dubbele nationaliteit gehandhaafd,"Minister Donner van Binnenlandse zaken is niet van plan iets te veranderen in de registratie door gemeenten van de nationaliteiten van pasgeboren baby's. Gemeenten registreren nu bijvoorbeeld van een baby dat die behalve de Nederlandse ook de Marokkaanse nationaliteit heeft, zelfs als de ouders dat niet willen. De Tweede Kamer wil van die dubbele registratie af. Een meerderheid vindt dat de ouders meer invloed op de inschrijving moeten krijgen. Donner zei dat de gemeentelijke basisadministratie nu eenmaal de juridische werkelijkheid weergeeft en dat gemeenten de Nederlandse wet moeten uitvoeren. Hij stelde dat het niet registeren niet zou betekenen dat de baby de andere nationaliteit niet zou hebben. Donner zei dat buitenlandse ambassades en consulaten geen navraag mogen doen naar gegevens uit de Gemeentelijke basisadministratie. ""Registratie leidt niet tot behulpzaamheid"", zei Donner. De minister zou het liefst zien dat mensen het recht krijgen afstand te doen van hun Marokkaanse nationaliteit, maar dat is in de eerste plaats een zaak van de Marokkaanse overheid. Donner zei dat hij met Marokko wil overleggen om te kijken wat er veranderd kan worden in de Marokkaanse wetgeving.",Politiek,https://nos.nl/artikel/197098-registratie-dubbele-nationaliteit-gehandhaafd.html
245952,2022-11-17 20:37:18,Ook in Cherson treft Oekraïne lichamen met sporen van marteling aan,"In de onlangs bevrijde stad Cherson in het zuiden van Oekraïne zijn 63 lichamen gevonden met sporen van marteling. Ook zijn er elf locaties aangetroffen waar mensen opgesloten werden. Op vier van die locaties werd ook gemarteld, meldt de Oekraïense minister van Binnenlandse Zaken Monastyrsky. De minister zei dat onderzoekers in Cherson tot nu toe 436 gevallen van oorlogsmisdaden hebben vastgesteld, gepleegd tijdens de Russische bezetting. De stad is pas kort bevrijd, en daarom verwacht hij dat er nog meer martelkamers en graven aangetroffen zullen worden. Inwoners van de stad leefden zo'n acht maanden onder de bezetting van de Russen. Een week geleden wist het Oekraïense leger de stad te heroveren. Cherson was de eerste grote stad die Rusland innam na de invasie in februari. Het Russische leger heeft er een spoor van lijken, kapotgeschoten infrastructuur en landmijnen achtergelaten, zei president Zelensky eerder vandaag. Oekraïense aanklagers hebben inmiddels getuigenissen verzameld over 800 personen die door de Russen zijn vastgezet, zegt een officier van justitie in Cherson tegen The New York Times. De vaakst genoemde martelmethodes waren het toedienen van elektrische schokken en slaan met plastic of rubber knuppels. Ook zijn er getuigenissen over de verstikking van slachtoffers. Dan werd er een gasmasker over het hoofd van een gevangene getrokken en de ademslang vervolgens dichtgeknepen. Die martelmethode wordt ook gebruikt in Russische gevangenissen, schrijft de Amerikaanse krant. Er werd al langer gevreesd dat Russische troepen in het zuiden van Oekraïne oorlogsmisdaden pleegden. In juli schreef Human Rights Watch in een rapport dat de Russen zich schuldig maken aan marteling, onwettige opsluitingen en het laten verdwijnen van burgers in de regio's Cherson en Zaporizja. De mensenrechtenorganisatie schreef dat op basis van tientallen getuigenissen. Het is niet voor het eerst dat er uit bevrijde steden berichten komen die wijzen op oorlogsmisdaden. Zo werden in april in de plaats Boetsja tientallen lichamen van burgers aangetroffen op straat. Bij meerdere mensen waren de handen op de rug gebonden. In Izjoem werden in september graven aangetroffen van mensen met vastgebonden handen en een touw om hun nek. In totaal werden 440 lichamen aangetroffen. Sommige daarvan lagen in massagraven. Rusland ontkent alle aantijgingen en zegt dat hun militairen geen burgers aanvallen.",Buitenland,https://nos.nl//artikel/2452823-ook-in-cherson-treft-oekraine-lichamen-met-sporen-van-marteling-aan
1941,2010-02-22 22:01:00,Advies: voor de zomer verkiezingen,"Alle fractievoorzitters die vandaag met koningin Beatrix hebben gesproken over de politieke crisis, pleiten voor snelle verkiezingen. In het algemeen willen de politici nog voor de zomer naar de stembus voor een nieuw parlement, waarschijnlijk eind mei of begin juni. Tot die tijd zou er een tussenkabinet moeten komen dat beperkte taken krijgt. Omstreden besluiten moeten worden uitgesteld. Een lijmpoging van het kabinet wordt door niemand gewenst. PvdA-leider Wouter Bos noemde dat ongeloofwaardig. Interimkabinet De koningin ontmoet morgenochtend nog een aantal fractievoorzitters. Onder meer Halsema (GroenLinks), Van der Vlies (SGP) en Verdonk (TON) komen langs op Paleis Noordeinde. Daarna moet ze besluiten of ze een informateur wil aanstellen, zoals het CDA en de ChristenUnie willen. Een informateur bekijkt welke taken een interimkabinet krijgt. CDA-fractievoorzitter Pieter Van Geel vindt dat zo'n informateur van CDA-huize moet zijn. Balkenende V Zo'n minderheidskabinet doet meer dan op de winkel passen. Een door de koningin aangewezen informateur maakt een lijst met nog door het kabinet te behandelen onderwerpen. ""Er komt dan een interim-kabinet dat met volledige wapenuitrusting een beperkt programma kan uitvoeren"", stelt staatsrechtdeskundige Van den Berg. ""Voor de behandelde onderwerpen zijn dan wisselende meerderheden in de Tweede Kamer."" Het minderheidskabinet is het vijfde kabinet van premier Balkenende. Maar het kabinet zou ook verder kunnen als demissionair rompkabinet dat zo snel mogelijk verkiezingen uitschrijft. Daarvoor pleiten D66-leider Pechtold en Wilders van de PVV. Geen commentaar De gesprekken begonnen vanochtend om half tien. Demissionair premier Balkenende was als eerste aan de beurt. Na afloop reed hij weg zonder commentaar te geven. Vervolgens kwamen de vice-voorzitter van de Raad van State en de voorzitters van de Eerste en Tweede Kamer. De PvdA kondigde al op de stoep van Paleis Noordeinde aan niet met Wilders te willen regeren. PvdA-leider Bos zei verder dat het het CDA zou sieren als die hetzelfde zou doen. 'Cordon sanitaire' Het CDA en de PVV verwerpen een 'cordon sanitaire' om Wilders. ""Het is heel onverstandig om elkaar bij voorbaat uit te sluiten. Dat past niet in een democratie"", zei CDA-fractievoorzitter Van Geel. Ook Wilders beschouwt de PvdA-oproep als cordon sanitaire. Ondemocratisch en een belediging van de kiezer, stelt Wilders. ""De kiezer zal die afstraffen."" Maar volgens Timmermans is er van een cordon sanitaire geen sprake. Het is in zijn ogen niet ondemocratisch om met democratische middelen te proberen te voorkomen dat bepaalde denkbeelden invloed krijgen op de regering.",Politiek,https://nos.nl/artikel/138829-advies-voor-de-zomer-verkiezingen.html
42895,2012-08-22 16:51:00,Oudste Nederlander overleden,"De oudste Nederlander is op 110-jarige leeftijd overleden. De Rotterdammer Cor Geurtz overleed gisteren in het centrum voor Reuma en Revalidatie Rotterdam, waar hij de laatste maanden van zijn leven heeft doorgebracht. De 110-jarige vond de aandacht voor zijn leeftijd maar niets. Volgens het verzorgingstehuis zei hij onlangs nog: ""Ik ben heel ver terug in de vorige eeuw geboren, nou en?"" Hij heeft naar eigen zeggen niks bijzonders gedaan of gelaten om zo oud te worden. ""Ik heb altijd maat gehouden. Matig gegeten, matig gedronken en geen ruzie gemaakt. Af en toe een biertje of een wijntje, maar niet te veel. Ongeveer een halve eeuw geleden ben ik gestopt met roken, dat wel,"" vertelde hij. Voor zover bekend is de oudste vrouw van Nederland Egbertje Leutscher-de Vries. Zij is 109 jaar en woont in een verzorgingshuis in het Drentse Havelte. Mogelijk is zij nu de oudste inwoner van Nederland.",Binnenland,https://nos.nl/artikel/409600-oudste-nederlander-overleden.html
8615,2010-08-22 16:16:00,Slachtoffer Arnhem is Hagenaar,"De man die werd doodgeschoten op het Caribische feest Rio aan de Rijn in Arnhem is een man van 48 uit Den Haag. Twee omstanders, een man en een vrouw, raakten gewond en liggen nog in het ziekenhuis. Een eerder bericht dat de vrouw uit het ziekenhuis was ontslagen bleek niet te kloppen. De dader liep op het slotfeest op de Markt met een handvuurwapen het publiek in. Hij schoot volgens ooggetuigen gericht op het slachtoffer. De politie hield gisteren direct twee mensen aan. Het is nog altijd niet duidelijk of de schutter daarbij is. Ze worden later vandaag verhoord.",Binnenland,https://nos.nl/artikel/179963-slachtoffer-arnhem-is-hagenaar.html
175023,2018-05-16 07:13:00,Onrust over Google's hulp aan drones van het Amerikaanse leger,"Don't be evil was jarenlang de slogan van Google, maar medewerkers van het bedrijf vrezen nu dat aan dit gedachtengoed een einde kan komen. De internetgigant werkt samen met het Pentagon aan Project Maven, bedoeld om videobeelden die door drones worden gemaakt te analyseren. Dat klinkt nog redelijk onschuldig, maar het achterliggende doel is dat helemaal niet. De data die dit oplevert worden vervolgens gebruikt om bijvoorbeeld te bepalen wie er moeten worden gedood tijdens missies. Het leger heeft hoge verwachtingen van het systeem, waarvan het de bedoeling is dat het op een steeds grotere schaal zal worden gebruikt. ""We bereiden ons voor op een toekomst waarin mens en machine als één team samenwerken"", zei luitenant-generaal John Shanahan vorig jaar december tegen nieuwssite Defense One. Volgens hem zal deze techniek voor een revolutie zorgen. De deelname van Google aan het project heeft geleid tot onrust binnen het bedrijf. Techsite Gizmodo meldde maandag dat twaalf mensen zijn opgestapt vanwege het project. Een interne petitie heeft al meer dan 4000 handtekeningen opgeleverd en daarnaast is er een brief (.pdf) naar topman Sundar Pichai gestuurd. Daarin staat onder meer het volgende: Volgens Lambér Royakkers, van de vakgroep Ethische Technologie aan de TU Eindhoven, zijn de zorgen terecht. ""Dit is toch wel beangstigend"", zegt hij. ""Experts verwachten dat kunstmatige intelligentie binnen tien jaar in staat is om zelf beslissingen te nemen. Dit is een grote stap in het proces om uiteindelijk autonome systemen te ontwikkelen."" Daarnaast zet Royakkers vraagtekens bij de mate waarin er nog menselijke controle is. ""Een piloot houdt op dit moment toezicht. Maar wat gebeurt er als een systeem zegt dat het een doelwit heeft gevonden? Zegt die dan nee, doe maar niet, ik wil de beelden nog eens controleren? De discussie is leuk hoor, maar ondertussen gaan de ontwikkelingen gewoon door."" De onvrede is daarnaast niet nieuw. Vorige maand meldde The New York Times dat Google-medewerkers tijdens een bijeenkomst hun zorgen over de samenwerking hebben geuit. Diane Green, die bij Google verantwoordelijk is voor Project Maven, verdedigde daar de samenwerking. Een woordvoerder zei daarnaast tegen de krant dat de meeste handtekeningen waren verzameld voordat het bedrijf de gelegenheid had om zijn medewerkers tekst en uitleg te geven. De internationale commissie voor controle op bewapende robots (ICRAC) heeft de top van Google een brief gestuurd. De organisatie vreest dat dit de start is van een proces wat uiteindelijk leidt tot automatische gezichtsherkenning en systemen die vervolgens zelfstandig de keuze maken of er wordt geschoten of niet. ""Met dit project raakt Google betrokken bij de twijfelachtige praktijk van gericht doden"", schrijft de commissie onder meer. Drie jaar geleden werd een breed gedragen open brief gepubliceerd waarin onderzoekers op het gebied van kunstmatige intelligentie en robotisering oproepen om geen autonome systemen te ontwikkelen. De brief werd onder meer door Elon Musk en de onlangs overleden Stephen Hawking ondertekend. Discussie hierover is dus al een paar jaar gaande. Hoe groot de zorgen ook zijn op dit vlak, ontwikkelingen omtrent kunstmatige intelligentie kunnen ook heel positieve effecten hebben. ""Ik kan niet wachten totdat we gebruik kunnen maken van zelfrijdende auto's"", zegt Royakkers. ""Op sommige terreinen kan het voor mij dus niet snel genoeg gaan, maar we moeten ons ook bewust zijn van wat tech ook kan."" Er is voor Google wel een belangrijke motivator om door te gaan met Project Maven: het maakt kans op een defensiecontract dat verspreid over een decennium een waarde heeft van 10 miljard dollar, schrijft Defense One. De strijd gaat daarbij voornamelijk tussen drie techgrootmachten: Amazon, Google en Microsoft. De nieuwssite merkt daarbij op dat Amazon en Microsoft hier zonder gêne over praten en dat Google zich veel meer op de vlakte houdt. De zoekgigant is overigens niet de voornaamste kandidaat, dat is Amazon. Het bedrijf heeft als enige al een contract met de CIA. Tegelijkertijd zegt een hoge anonieme medewerker van het Pentagon tegen Defense One dat Google uitblinkt op het gebied van kunstmatige intelligentie. Succes rond Project Maven zou daarbij goed kunnen helpen.",Buitenland,https://nos.nl/artikel/2232035-onrust-over-google-s-hulp-aan-drones-van-het-amerikaanse-leger.html
132564,2016-06-15 10:05:00,"'Voor 1,2 miljoen vluchtelingen is hervestiging van levensbelang'","Zo'n 1,2 miljoen kwetsbare vluchtelingen hebben in 2017 dringend een andere verblijfplaats nodig, verwachten veertig internationale ngo's. De hulporganisaties reageren op een oproep van de Verenigde Naties, die landen vragen om meer opvangplekken te bieden aan vluchtelingen die in gevaar zijn. ""Het gaat om onder anderen minderjarigen, homoseksuelen, zwangere vrouwen en zieken"", zegt Jasper Kuipers van Vluchtelingenwerk Nederland, een van de ngo's die de oproep steunen. ""Zij maken weinig kans op overleven in de landen waar ze nu zijn."" Van deze vluchtelingen komt 40 procent uit Syrië, 11 procent uit Sudan, 10 procent uit Afghanistan en 9 procent uit Congo. Wereldwijd zijn er 170.000 opvangplekken beschikbaar voor deze groep migranten. In Nederland verblijven vijfhonderd zeer kwetsbare vluchtelingen. Dat is veel te weinig, zegt Kuipers. ""Het zou mooi zijn als het aantal opvangplekken voor deze mensen in ons land op zijn minst verdubbelt."" Kuipers vertelt dat het grootste deel van de vluchtelingen wordt opgevangen in de regio. Kwetsbare mensen worden in vluchtelingenkampen in het buitenland geïdentificeerd, waarna om hervestiging wordt gevraagd. ""De selectie gebeurt al buiten de landsgrenzen"", benadrukt Kuipers. De komst van deze vluchtelingen kan volgens hem dan ook goed worden gepland. Hij begrijpt dat de vluchtelingenkwestie gevoelig ligt in Nederland, maar benadrukt dat hervestiging voor deze kwetsbare groep van levensbelang is. Kuipers wijst naar andere Europese landen als Noorwegen en Duitsland, waar volgens hem veel meer van deze vluchtelingen worden opgevangen. ""Nederland moet die voorbeelden volgen en er een schepje bovenop doen."" Ook president Obama vroeg onlangs om meer solidariteit met deze kwetsbare groep mensen. De Verenigde Staten vangen nu 60.000 van deze vluchtelingen op. Obama organiseert in september een top over dit onderwerp in New York. Hij wil dat er in de VS rond die tijd plek is voor 340.000 kwetsbare migranten. Kuipers: ""Dat zijn getallen waar wij als ngo's iets mee kunnen.""",Binnenland,https://nos.nl/artikel/2111200-voor-1-2-miljoen-vluchtelingen-is-hervestiging-van-levensbelang.html
139202,2016-09-25 08:34:00,Wolkenkrabber in San Francisco verzakt en hangt scheef,"Zijn de wolkenkrabbers in het aardbevingsgevoelige San Francisco wel goed gebouwd? Een onderzoekscommissie in de stad doet daar onderzoek naar. Aanleiding is het nieuws dat een relatief nieuwe wolkenkrabber in de stad, de Millennium Tower, zo'n 40 centimeter is verzakt. Het gebouw hangt ook uit het lood, zo'n 15 centimeter. De Millennium Tower is bijna 200 meter hoog, telt 58 verdiepingen en werd in 2009 opgeleverd. Hij is gebouwd op een drooggelegd stuk land dat tot een eeuw geleden deel uitmaakte van de baai van San Francisco. In de wolkenkrabber zijn enkele honderden luxe appartementen. De bewoners, die vaak miljoenen dollars voor hun woning hebben betaald, zijn nu bang dat, als het gebouw verder verzakt of scheef gaat hangen, de liften en de afwatering niet meer zullen werken. Het zou op termijn zelfs onbewoonbaar kunnen worden. In San Francisco stonden van oudsher maar weinig wolkenkrabbers. Bouwers waren terughoudend omdat de stad op de San Andreasbreuk ligt, waardoor er een groot risico op aardbevingen is. In 1906 werd de stad getroffen door een beving van naar schatting 7,8 op de Schaal van Richter. Daarbij kwamen zo'n 3000 mensen om het leven. De laatste jaren zijn de bouwtechnieken verder geëvolueerd en kreeg ook San Francisco een reeks wolkenkrabbers. Veel daarvan zijn gebouwd op relatief zachte grond. De Millennium Tower verzakte al tijdens de bouw een aantal centimeters. Dat was bekend en werd ook gerapporteerd door een van de inspecteurs. Zowel de projectontwikkelaar als de gemeentelijke autoriteiten wisten dat, maar ze kozen ervoor om dat stil te houden. De twee partijen geven elkaar nu de schuld. De gemeente zegt dat de fundering van het gebouw niet goed is. Er zouden te korte heipalen zijn gebruikt, die het gewicht van het gebouw niet kunnen dragen. De projectontwikkelaar zegt dat de verzakking is veroorzaakt doordat de gemeente vlak bij de Millennium Tower een nieuw station bouwt, waarvoor een diep gat is gegraven. De bewoners hebben advocaten in de arm genomen. Zij hebben claims met een waarde van 500 miljoen dollar neergelegd bij de projectontwikkelaar, de stad San Francisco en de gemeentelijke vervoersdienst. ",Buitenland,https://nos.nl/artikel/2134294-wolkenkrabber-in-san-francisco-verzakt-en-hangt-scheef.html
56445,2013-03-24 17:03:00,Minnie Mouse draagt Lanvin,"Minnie Mouse heeft haar meisjesachtige rode jurk met witte stippen tijdelijk ingeruild voor een japon van het Franse modehuis Lanvin. Minnie toonde haar make-over tijdens een modeshow in Disneyland Parijs. Ontwerper Alber Elbaz van Lanvin heeft in opdracht van Disney een koningsblauwe robe bedacht voor Minnie, in een zandlopermodel en met flinke schoudervullingen. Op de jurk zijn stenen geborduurd in een barok motief. De strik op haar hoofd met rood-witte stippen is vervangen door een rode tiara. De afgelopen weken verschenen al filmpjes op internet waarbij Minnie haar jurk paste en de ontwerper de nodige veranderingen aanbracht. Volgens Elbaz was Minnie erg duidelijk over wat ze wilde en houdt ze van mode. ""Toen ik haar twee jurken liet zien, wist ze precies welke haar voorkeur had. Bovendien vindt ze het heerlijk om op hakken te lopen en ze houdt van oorbellen, juwelen, kleuren en glitters."" Walt Disney tekende Minnie Mouse in 1928. Sindsdien is er weinig veranderd aan haar uiterlijk. Alber Elbaz is de eerste modeontwerper die een nieuw uiterlijk voor Minnie mocht bedenken. Het tijdelijke nieuwe uiterlijk van Minnie Mouse heeft te maken met het 20-jarig bestaan van het pretpark in Parijs. Gisteravond was er een speciale show waar de jurk werd getoond. De reacties zijn niet allemaal enthousiast. Een bezoeker omschreef Minnie Mouse in haar couturejurk als ""de moeder van de bruid"". De echte fans hoeven niet bang te zijn: Minnie houdt haar rood-witte jurk en strik voor de normale gelegenheden.",Opmerkelijk,https://nos.nl/artikel/488164-minnie-mouse-draagt-lanvin.html
185762,2018-12-09 11:54:00,Lichaam vermiste kitesurfer gevonden op strand bij Scheveningen,"Bij Scheveningen is vanmorgen het lichaam van een vermiste kitesurfer gevonden. De man was sinds gisteren 17.15 uur vermist. Hij was gaan kitesurfen met zijn dochter, meldt Omroep West. Zij ging eerder naar huis en omdat haar vader niet terugkwam, sloeg ze alarm. In eerste instantie werd op het land naar hem gezocht. Later werd zijn kite gevonden tussen de rotsblokken. De zee was te onstuimig en daarom werd gisteravond laat gestopt met zoeken. Vanmorgen werd de actie voortgezet. Rond 08.30 uur heeft een medewerker van de brandweer het lichaam van de kitesurfer gevonden in de blokkendam bij het Zuidelijk Havenhoofd. De politie gaat onderzoek doen naar wat er is gebeurd.",Regionaal nieuws,https://nos.nl/artikel/2262706-lichaam-vermiste-kitesurfer-gevonden-op-strand-bij-scheveningen.html
207997,2020-03-17 02:16:00,"Alle Venezolanen in quarantaine, gevangenisopstanden in Brazilië","Alle inwoners van Venezuela moeten in quarantaine. Dat heeft president Maduro bekendgemaakt nadat het aantal coronabesmettingen in zijn land bijna is verdubbeld naar 33. ""Het is nodig, de crisis begint net"", zei hij in een tv-toespraak. Gisteren kondigde Maduro al quarantainemaatregelen af voor zes staten en de hoofdstad Caracas. Lang niet alle inwoners hielden zich daaraan. ""Ik heb geen eten thuis. Als ik niet werk, kan ik niet eten"", zei een taxichauffeur die toch de weg op ging. Andere Venezolanen volgden wel de richtlijnen. Ze vrezen de gevolgen van het coronavirus vanwege de slechte gezondheidszorg in het land. In Brazilië zijn in meerdere gevangenissen opstanden uitgebroken, nadat het verlof van gevangenen was ingetrokken om besmettingen te voorkomen. Uit zeker vier gevangenissen in São Paulo zijn honderden gevangenen ontsnapt. Zeker 40 zijn inmiddels weer opgepakt door de politie. Colombia sluit de grenzen vanwege het coronavirus. De maatregel duurt tot 30 mei, zegt president Ivan Duque. In het land zijn 54 mensen met het virus besmet. In Mexico is het aantal besmettingen gestegen van 53 naar 82. China, waar het coronavirus begon, meldt 21 nieuwe besmettingen met het coronavirus. Gisteren waren dat er nog 16. In totaal zijn ruim 80.000 Chinezen besmet. Ook melden de Chinese gezondheidsautoriteiten dat sinds gisteren nog eens 20 mensen het virus vanuit het buitenland hebben meegenomen, waarmee dat totaal op 143 komt. Het aantal doden in China door het coronavirus is sinds gisteren met 13 gestegen naar 3226. Wereldwijd zijn meer dan 181.000 mensen besmet met het virus, blijkt uit cijfers van de Amerikaanse Johns Hopkins University, gebaseerd op overheidscijfers. 7138 mensen zijn eraan overleden en bijna 90.000 mensen zijn inmiddels weer genezen.",Buitenland,https://nos.nl/artikel/2327342-alle-venezolanen-in-quarantaine-gevangenisopstanden-in-brazilie.html
84286,2014-06-15 13:25:00,Drugsvangsten Tilburg en Friesland,"In Tilburg heeft de politie ruim 2000 kilo hasj gevonden, verstopt in emmers. De politie deed vrijdag een inval op een industrieterrein in Tilburg-Noord. Daarbij werd de partij drugs ontdekt. Een 44-jarige man zonder vaste woon- of verblijfplaats is opgepakt. De drugs waren bestemd voor Engeland. Ze zijn inmiddels vernietigd. Ook in Friesland is een grote drugsvangst gedaan. De politie was gisteren in het noorden van het land bezig met een actie om mensen te bezoeken die nog een boete moeten betalen of een gevangenisstraf moeten uitzitten. Tijdens de actie vond de politie een partij softdrugs met een straatwaarde van 50.000 euro in een huis in Leeuwarden. De man naar wie de politie op zoek was, was niet thuis, maar de drugs zijn in beslag genomen. De politie heeft uiteindelijk 54 mensen opgepakt tijdens de actiedag in Groningen, Drenthe en Friesland. Ook is er voor 27.526 euro aan boetes geïncasseerd.",Binnenland,https://nos.nl/artikel/661426-drugsvangsten-tilburg-en-friesland.html
98282,2015-02-04 11:34:00,Dode bij ongeluk met vrachtwagens op A1,"Bij een ongeluk op de A1 bij Holten (Overijssel) is een 21-jarige vrachtwagenchauffeur omgekomen. Rond 10.45 botsten drie vrachtwagens op elkaar. De ravage is groot. De weg is tussen Hengelo en Apeldoorn afgesloten. De afsluiting zal tot ongeveer 17.30 uur duren. Het verkeer wordt omgeleid. Een vierde vrachtwagen kon op tijd uitwijken en belandde in de berm. Hoe het ongeluk heeft kunnen gebeuren, is nog niet bekend.",Binnenland,https://nos.nl/artikel/2017232-dode-bij-ongeluk-met-vrachtwagens-op-a1.html
94686,2014-12-05 11:33:00,Grote spaarders krijgen deel Icesave-geld terug,"Grote Nederlandse spaarders krijgen binnenkort een deel van het geld terug dat ze bij de IJslandse bank Icesave hadden gestald. Dat zegt Gerard van Vliet, hij vertegenwoordigt een groep van zo'n 300 spaarders. Na het faillissement van Icesave in oktober 2008 kregen spaarders tot 100.000 euro van hun spaargeld terug. Mensen die meer hadden gespaard, moesten hopen dat er na de afwikkeling van het faillissement nog geld overbleef. ""We krijgen nu nog ongeveer 30 procent van ons spaargeld terug"", zegt Van Vliet. Hij vertegenwoordigt een groep van 300 spaarders die een vordering van in totaal 50 miljoen euro hadden openstaan. De helft daarvan was al uitgekeerd. ""Een cadeautje krijgen van je eigen geld voelde nog nooit zo goed"", zegt Van Vliet. Hij heeft goede hoop de rest van de vordering volgend jaar wordt terugbetaald. Grote spaarders zijn de laatste groep die nog geld moeten krijgen na het faillissement van Icesave. Eerder maakte de Nederlandse Staat bekend dat al het geld dat was verloren aan het Icesave-drama terug is.",Economie,https://nos.nl/artikel/2007343-grote-spaarders-krijgen-deel-icesave-geld-terug.html
233808,2021-12-02 15:00:00,"Duitse regering wil vaccinatieplicht per februari, ook nu al aanscherpingen","De Duitse regering is voor de invoering van een vaccinatieplicht per 1 februari. Dat is de uitkomst van overleg tussen de zestien deelstaten, de vertrekkende bondkanselier Merkel en haar opvolger Olaf Scholz. Het Duitse parlement moet het voorstel nog wel goedkeuren, zei Scholz. Bondsdagleden hoeven dan niet een partijlijn te volgen. Merkel noemt de situatie in Duitsland zeer zorgelijk. ""De vierde coronagolf"", moet gebroken worden zei ze. De druk op de ziekenhuizen is groot en ook zijn er zorgen over de nieuwe omikronvariant. Een aantal bestaande maatregelen wordt nu al aangescherpt. In alle niet-essentiële winkels, horeca en cultuur- en sportinstellingen zijn alleen nog gevaccineerde bezoekers en mensen die hersteld zijn van corona welkom. In sommige deelstaten geldt die zogenoemde 2G-regel al, bijvoorbeeld in de deelstaat Nedersaksen, die grenst aan het noorden van Nederland. Ook wordt het dragen van mondmaskers op scholen verplicht en komen er beperkingen op het aantal bezoekers die Duitsers thuis mogen ontvangen. Duitsers in Gronau en Frankfurt zijn verdeeld over de invoering van een vaccinatieplicht: Bedrijven mogen zelf verdergaande maatregelen invoeren dan de algemeen geldende regels. Daarbij kan gedacht worden aan '2G-plus', waarbij mensen naast een vaccinatie- of herstelbewijs ook een negatieve test moeten overhandigen om toegang te krijgen. In gebieden met hoge besmettingscijfers, voornamelijk landkreise in het oosten en zuiden, moeten clubs en discotheken de deuren sluiten. In binnenruimtes mag maximaal 30 tot 50 procent van de capaciteit gebruikt worden, met een maximum van 5000 mensen. Voor buitenlocaties, waar voetbalstadions onder vallen, geldt een maximum van 15.000 mensen. Net als in Nederland geldt er komende jaarwisseling een verbod op het afsteken van vuurwerk in Duitsland. Ook de verkoop wordt aan banden gelegd. Leveranciers en winkeliers kunnen aanspraak maken op een vergoeding. De regering wil dat er aan het einde van het jaar 30 miljoen vaccinaties zijn gezet. Op dit moment is 68,7 procent van de bevolking volledig gevaccineerd. Dat moet minimaal 75 procent worden. Om het vaccinatietempo op te voeren, worden tandartsen, apothekers en verpleegkundigen bevoegd om mensen te vaccineren. Een generaal van de Bundeswehr gaat de vaccinatiecampagne leiden. Van Scholz was bekend dat hij voorstander is van een vaccinatieplicht. In eerste instantie wilde hij die invoeren voor mensen die in hun werk met kwetsbaren in contact komen, deze week werd bekend dat hij voor een algemene vaccinatieplicht is. Ook afzwaaiend bondskanselier Merkel zei vandaag de Impfpflicht te steunen. De precieze uitwerking van het plan is nog niet bekend. De vaccinatieplicht kwam niet zonder discussie vooraf. Merkel en Scholz zeiden in aanloop naar de verkiezingen dat ze zo'n maatregel eigenlijk niet zagen zitten. Dat maakt deze draai wel een beetje pijnlijk. Blijkbaar hebben ze de vaccinatiebereidheid en de ontwikkeling van het virus onderschat. Tegelijk zitten ziekenhuizen nu aan hun grenzen, en ze hopen dat een vaccinatieplicht een volgende golf kan helpen te voorkomen. De nieuwe regering, bestaande uit de sociaaldemocratische SPD, de Groenen en de liberale FDP, lijkt in het algemeen voor de maatregel. Iedereen mag voor zichzelf stemmen, vooral bij de FDP lijkt er wat weerstand tegen de plicht te bestaan. Scholz is ervan overtuigd dat er een meerderheid in de Bondsdag voor de verplichting zal stemmen. Vorige maand kondigde Oostenrijk als eerste land in Europa al een vaccinatieplicht aan. De verplichting moet uiterlijk 1 februari ingaan. De Duitse brancheorganisatie voor winkels (HDE) heeft scherpe kritiek geuit op de voorgenomen coronamaatregelen. Volgens HDE doet de retail voldoende om de verspreiding van het coronavirus tegen te gaan. De de facto lockdown voor ongevaccineerden zorgt ervoor dat veel winkeliers inkomsten gaan mislopen in de doorgaans lucratieve decembermaand, vreest de HDE. In Nederland wordt een vaccinatieplicht vooralsnog niet als reëel gezien. In het Kamerdebat over de coronapandemie gisteren leek er weinig enthousiasme te bestaan voor de maatregel. D66 wilde het niet uitsluiten, maar stelde dat het beter werkt om mensen te overtuigen om zich te laten vaccineren. Denk zei dat zo'n maatregel het wantrouwen verder laat toenemen. De PVV noemde zo'n plicht ""ondenkbaar"", omdat de lichamelijke integriteit wordt aangetast.",Buitenland,https://nos.nl/artikel/2407911-duitse-regering-wil-vaccinatieplicht-per-februari-ook-nu-al-aanscherpingen
213039,2020-07-21 05:37:00,"Europese leiders sluiten akkoord op eurotop, premier Rutte tevreden","De Europese leiders hebben een akkoord bereikt over het coronaherstelfonds en de nieuwe meerjarenbegroting van de EU. De meerjarenbegroting omvat zo'n 1100 miljard euro. In het coronapakket zit 750 miljard euro, waarvan 390 miljard aan subsidies en 360 miljard aan leningen. Landen die subsidies krijgen, moeten aan bepaalde voorwaarden voldoen en hervormingen doorvoeren. Dat was een van de eisen van Nederland. Er komt wel minder geld beschikbaar voor innovaties (research en ontwikkeling) dan Nederland had gewild. Van de 750 miljard euro uit het coronaherstelfonds gaat 28 procent naar Italië, heeft premier Conte gezegd. Daarvan is 127 miljard euro een lening en 81 miljard wordt als subsidie verstrekt. ""We zijn tevreden"", zegt Conte. ""We hebben onze autonomie en waardigheid behouden."" De leiders kwamen vanaf 05.15 uur kort in de plenaire zaal bij elkaar. Om 06.00 uur gaven voorzitter Michel van de Europese Raad en voorzitter Von der Leyen van de Europese Commissie een persconferentie. ""Het is een goede deal, het is een sterke deal en het is de beste deal voor Europa"", zei Michel. Gisteravond kwam hij met een nieuw onderhandelingsvoorstel, waarover de hele nacht druk is gerekend en onderhandeld. Premier Rutte sprak op een persconferentie van een ""omvangrijk en goed pakket waarin de Nederlandse belangen goed zijn gewaarborgd"". Vooral van de 'noodrem' die ingebouwd heeft premier Rutte verwachtingen: De afgelopen dagen was er in Europa veel kritiek op Rutte, omdat die zich te hard zou opstellen tegenover andere lidstaten. Rutte was fel tegenstander van het geven van subsidies aan Spanje, Italië en Portugal. Hij zei dat die landen eerst moeten toezeggen dat ze hun economie hervormen. In het akkoord is nu bepaald dat landen voortdurend kunnen worden aangesproken op de gemaakte afspraken voordat ze geld krijgen. ""In het uiterste geval kan dat betekenen dat er aan de noodrem wordt getrokken als die landen te weinig hebben uitgevoerd"", zei Rutte op zijn persconferentie. Volgens Rutte is het erg belangrijk dat de hervormingen worden ""vastgenageld"", zowel voor Europa als voor Nederland. ""Dat zorgt voor sterke lidstaten en een sterke interne markt"", zei Rutte. De Franse president Macron spreekt van een historisch akkoord dat goed is voor Europa. Volgens hem moesten er veel hobbels worden genomen, maar kan nu gezamenlijk de coronacrisis worden aangepakt. Ook de Duitse bondskanselier Merkel is tevreden. Zij zegt dat Europa laat zien dat het een sterk blok vormt, ook al zijn er grote verschillen tussen de landen. Kijk hier naar de tevreden reacties: Een groot deel van de tijd ging op aan nieuwe teksten over het handhaven van de rechtsstaat. Nederland en andere landen willen dat er gekort wordt op EU-geld als er geen respect is voor het naleven van de regels die gelden, zoals onafhankelijke rechtspraak. Ook hierover zijn afspraken gemaakt. De kritiek op het niet naleven van de regels voor onafhankelijke rechtspraak heeft vooral betrekking op Polen en Hongarije. Die landen hebben de afgelopen jaren de bevoegdheden van de rechterlijke macht ingeperkt door onder meer grondwetswijzigingen. Nederland krijgt onder meer een hogere korting op de jaarlijkse EU-afdracht (die gaat naar 1,92 miljard euro) en medezeggenschap over de besteding van de subsidies uit het herstelfonds. Het Europees Parlement moet nog zijn goedkeuring geven aan het pakket. Het is de bedoeling dat het parlement donderdag over het akkoord praat. Bondskanselier Merkel zei vanochtend dat ze ""heel moeilijke discussies"" met het Europees Parlement verwacht, omdat allerlei plannen waaraan het parlement hechtte nu zijn geschrapt of aangepast.",Buitenland,https://nos.nl/artikel/2341348-europese-leiders-sluiten-akkoord-op-eurotop-premier-rutte-tevreden.html
247209,2022-12-23 11:50:12,Verdachte van overval op waardetransport Amsterdam opgepakt in Guinee,"In Guinee is vorige week een Belgische man opgepakt die wordt verdacht van betrokkenheid bij de gewelddadige overval op een waardetransport in Amsterdam-Noord, vorig jaar mei. Hij wist na de roof te ontsnappen, net als drie andere verdachten. De 27-jarige Ibrahim A. leefde ondergedoken in het West-Afrikaanse land omdat hij internationaal gezocht werd. A. moet in België nog een gevangenisstraf van 21 jaar uitzitten voor een reeks van overvallen. In maart 2020 wist hij te ontsnappen uit de gevangenis van Sint-Gillis, vlak bij Brussel. België en Guinee hebben contact over de uitlevering van de de man. Op 19 mei vorig jaar werd bij Schöne Edelmetaal een waardetransport overvallen dat onder andere goud kwam ophalen. Medewerkers werden bedreigd met vuurwapens en een mes en ze werden vastgebonden. Buiten schoot een overvaller in de lucht om voorbijgangers op afstand te houden. Het transport had voor 67 miljoen euro aan waarde aan boord, waarvan de overvallers voor bijna 15 miljoen euro aan goudstaven en edelmetalen meenamen in verschillende auto's. Daarna begon een 'wildwestachtervolging' met de politie, die massaal was uitgerukt. De achtervolging eindigde in Broek in Waterland, een dorp ten noorden van Amsterdam. Daarbij schoot de politie een van de overvallers dood. Het Openbaar Ministerie heeft in november achttien jaar cel geëist tegen zeven verdachten. Tegen een achtste verdachte, die een beduidend kleinere rol speelde, eiste het OM vijf jaar cel. Een deel van de buit ter waarde van ruim 4 miljoen euro is nog steeds zoek.",Buitenland,https://nos.nl//artikel/2457506-verdachte-van-overval-op-waardetransport-amsterdam-opgepakt-in-guinee
26217,2011-10-27 19:46:00,Obama verwelkomt Europees akkoord,"President Obama is lovend over het Europese akkoord om de schuldencrisis op te lossen en noemt de besluiten een belangrijke basis voor een oplossing. In een verklaring dringt Obama erop aan om de plannen snel uit te voeren. Obama zei dat de onstabiele Europese economie een rem zet op de Amerikaanse economie. Hij beloofde dat Washington Europa blijft bijstaan om de crisis de baas te worden. ""Samen werken we aan het herstel van de wereldeconomie en zetten we onze mensen weer aan het werk."" De Amerikaanse president is volgende week aanwezig bij de G-20 in Frankrijk, daar zal hij ook aantal Europese leiders ontmoeten. Na een zitting van acht uur werden de leiders van de zeventien eurolanden het vanochtend eens over de aanpak van de Europese schuldenciris. Het akkoord behelst een reddingsplan voor Griekenland, het vergroten van het noodfonds en het versterken van banken.",Buitenland,https://nos.nl/artikel/307956-obama-verwelkomt-europees-akkoord.html
209724,2020-05-03 10:05:00,"Henk Krol weg bij 50Plus, neemt zetel mee en begint nieuwe beweging","Partijleider Henk Krol van 50Plus start een eigen nieuwe politieke beweging. Hij stapt uit de partij, neemt zijn zetel mee en blijft in de Tweede Kamer. In zijn afscheidsbrief zegt hij dat hij de Partij voor de Toekomst heeft opgericht. Reden is het conflict van de afgelopen weken. Krol zegt daarover dat het binnen de partij niet meer om de leden gaat maar om ""ego's en er zitten ook te veel baantjesjagers binnen de club"". Volgens Krol is de partijstructuur te ingewikkeld vanwege de vele afdelingen waar regelmatig bestuurswisselingen zijn. Ook is er te veel tegenstand tegen partijdemocratie en het laten meebeslissen van alle leden, zegt hij. Krol in zijn brief: ""Daar wil ik niet langer bij horen. En als ik jullie was zou ik dat ook niet langer willen."" Hij spreekt van ""elf bewogen jaren waarin te veel energie verloren ging aan geruzie en gekonkel"". Krol schrijft verder dat hij de afgelopen week ""twee keer serieus"" het aanbod kreeg om zich ""bij een andere, in de Kamer zittende partij aan te sluiten"". Maar hij doet dat niet omdat hij ""de bijna kwart miljoen kiezers die mij hun stem hebben gegeven, rechtstreeks wil blijven vertegenwoordigen"". Hij zegt niet welke partij hem een aanbod heeft gedaan. Ook spreekt hij tegen dat hij kiezersbedrog pleegt. Henk Krol licht zijn keuze voor de nieuwe beweging toe in het programma WNL op Zondag: Vertrekkend partijvoorzitter Dales van 50Plus reageert meteen op het nieuws. Hij vindt het een ""groot schandaal dat een kleine groep partijleden zo veel schade heeft aangericht"". Hij wenst Krol en parlementariër Femke Merel van Kooten, die zich bij hem aansluit, veel succes. Van Kooten is sinds drie jaar Tweede Kamerlid, aanvankelijk voor de Partij voor de Dieren. Vorig jaar zomer stapte ze uit die partij en ging ze verder als onafhankelijk Kamerlid. Dit jaar werd ze lid van 50Plus. Volgens Dales zijn vanwege de interne ruzie al honderden leden weggelopen en gaan er tienduizenden euro's uit de partijkas naar juridische kosten. Dales zegt zijn bestuurstaken af te ronden en dan zijn lidmaatschap op te zeggen. Dales heeft een week geleden aangekondigd dat hij zal opstappen vanwege de kritiek op hem. Een groot deel van de Eerste en Tweede Kamerleden en de provinciale voorzitters zegden afgelopen weken het vertrouwen in hem op. Zij vonden hem autoritair en niet democratisch, en ze waren het niet eens met de manier waarop Dales de Tweede Kamerverkiezingen en de kandidatenlijst voorbereidde. Dales wilde zelf, met goedkeuring van Krol, ook op die lijst. Krol bleef Dales ondanks de kritiek steunen en zei dat hij zich moest beraden op zijn positie.",Politiek,https://nos.nl/artikel/2332597-henk-krol-weg-bij-50plus-neemt-zetel-mee-en-begint-nieuwe-beweging.html
232643,2021-11-02 13:45:00,Doha-route lijkt nu enige manier om mensen te evacueren uit Kabul,"Nog zo'n tweeduizend Afghanen staan op de Nederlandse evacuatielijst. Het land uitkomen is praktisch onmogelijk. Alleen de evacuatievluchten tussen Qatar en Afghanistan, de zogenoemde Doha-route, bieden hoop. ""We zetten alles op alles om mensen in veiligheid te brengen"", vertelt Marjan Kamstra, de Nederlandse ambassadeur in Qatar in het NOS Radio 1 Journaal. Kamstra is nauw betrokken bij de operatie. Ze vertelt hoe de evacuatie in zijn werk gaat, en waar betrokkenen tegenaan lopen. Iedere week vertrekken er vanuit Doha, de hoofdstad van Qatar, evacuatievluchten naar Kabul om evacués op te halen. Die vliegtuigen keren vervolgens terug naar Doha. Daar wacht Kamstra, samen met haar collega's, de evacués op die uiteindelijk doorreizen naar Nederland. Ze worden ergens ondergebracht en ze krijgen, indien nodig, medische hulp. ""Bij aankomst vertellen we dat we de volgende dag terugkomen voor zaken als visa, tickets naar Nederland en een PCR-test. Want de mensen zijn bij aankomst uitgeput, ze hebben er een spannende tijd op zitten. De eerste prioriteit is uitrusten"", vertelt de ambassadeur. Kamstra tijdens de aankomst van evacués. De foto's zijn geblurd aangeleverd door het ministerie van Buitenlandse Zaken: In Nederland zijn er dag en nacht belteams aan het werk, waar mensen die geëvacueerd willen worden of iemand kennen zich kunnen melden. ""De belteams kijken wat er mogelijk is. Dat is gebaseerd op de voorwaarden die andere autoriteiten stellen. Als land leveren we een lijst aan, vervolgens krijgen we kort van tevoren te horen wie er meevliegen naar Doha."" De Qatarese autoriteiten faciliteren de evacuatievluchten. Om daadwerkelijk mensen mee te krijgen, is er veel overleg nodig. Ook zijn de regels in de loop der tijd veranderd. Zo konden er op de eerste vluchten alleen mensen mee met een buitenlands paspoort. In het geval van Nederlandse evacués dus mensen met een Nederlands paspoort. Inmiddels kunnen ook evacués met een Afghaans paspoort aan boord stappen. ""In augustus meldde zich bijvoorbeeld een moeder bij het ministerie in Den Haag. Haar dochters van 11 en 14 zaten in Kabul. De meisjes hebben een Afghaans paspoort, dus ze konden niet mee op de eerste vluchten"", vertelt Kamstra. Uiteindelijk kwam er groen licht voor evacués met Afghaanse paspoorten en dus konden ook die twee meisjes naar Nederland worden gehaald. Hoewel daar veel papierwerk voor nodig was, omdat ze minderjarig zijn, is het gelukt. ""Dan krijg je op een gegeven moment een foto van de meisjes met hun moeder, in Nederland. Dat doet mij wel wat. Ik heb ook kinderen van diezelfde leeftijd"", aldus Kamstra. Hoewel er inmiddels ruim tweehonderd mensen zijn geëvacueerd via de Doha-route, blijkt nog niet voor iedereen evacuatie mogelijk. Zo meldde de NOS vorige week dat mensen zonder paspoort Afghanistan niet mogen verlaten. Dat blijkt een eis van de Taliban. ""We willen er alles aan doen om ook mensen zonder reisdocumenten te evacueren, maar dat is nu geen optie. Het is geen vereiste van Nederland, maar dus van de autoriteiten in Afghanistan zelf."" Zo'n tweeduizend mensen wachten dus nog op evacuatie uit Afghanistan. Gisteren werd bekend dat zo'n 240 Afghanen in brieven aan het Ministerie van Buitenlandse Zaken en IND evacuatie eisen. Krijgen ze binnen twee weken geen antwoord, dan stappen ze naar de rechter. De Afghanen worden bijgestaan door vijftien Nederlandse advocaten. Volgens Kamstra is het moeilijk om vooruit te blikken, maar gaat Nederland de evacuaties via de Doha-route zeker doorzetten. ""Het is een onzekere situatie en we moeten stap voor stap kijken wat mogelijk is. Maar we zetten alles op alles om de mensen in veiligheid te brengen.""",Buitenland,https://nos.nl/artikel/2404080-doha-route-lijkt-nu-enige-manier-om-mensen-te-evacueren-uit-kabul
49514,2012-12-07 06:48:00,'Studentenleningen bij BKR melden',"Studentenleningen moeten voortaan bij het Bureau Kredietregistratie worden aangemeld. Daarvoor pleit de directeur van het BKR, Peter van den Bosch. Door de BKR-registratie kunnen toekomstige geldzorgen volgens hem worden voorkomen. Ook zouden kredietverleners beter zicht krijgen op de financiële situatie van mensen die net zijn afgestudeerd. Volgens Van den Bosch kan dat van belang zijn bij het wel of niet toekennen van een hypotheek. De directeur van het BKR maakt zich grote zorgen over de oplopende studieschuld van studenten, zeker als het kabinet kiest voor een leenstelsel. Volgens het Bureau Kredietregistratie vormen jongeren een zeer kwetsbare groep. ""Door de crisis zullen ze rekening moeten houden met lagere salarissen en als ze dan hun studieschuld kunnen verzwijgen, bijvoorbeeld bij het aanvragen van een hypotheek, dreigen ze zwaar in de problemen te komen"", zegt de directeur. Het ministerie van Onderwijs zegt dat de vergelijking tussen een studielening en andere schulden niet opgaat. ""Een studielening begin je pas af te lossen als je genoeg verdient, terwijl je andere schulden sowieso moet afbetalen.""",Economie,https://nos.nl/artikel/448819-studentenleningen-bij-bkr-melden.html
22922,2011-08-20 11:45:00,Schotland: vrijlating Lockerbie-dader terecht,"Schotland staat nog altijd achter het besluit om de enige man die ooit is veroordeeld voor de Lockerbie-aanslag vrij te laten. Dat zegt een woordvoerder van de Schotse regering. Abdelbaset al-Megrahi werd vandaag precies twee jaar geleden vrijgelaten omdat hij nog maar drie maanden te leven zou hebben. Bij de Libiër was prostaatkanker geconstateerd. ""Of mensen het nu eens zijn met die beslissing of niet, het besluit is genomen volgens de Schotse wet en wij staan er nog steeds achter"", aldus de woordvoerder van premier Salmond. Er waren destijds vragen of Schotland al-Megrahi had vrijgelaten om er economisch of politiek van te profiteren, maar daar is geen sprake van, stelt de regering. Bij de aanslag op Pan-Am vlucht 103 kwamen in 1988 270 mensen om het leven; alle inzittenden van het vliegtuig en elf mensen in het Schotse dorpje Lockerbie, waar het toestel neerstortte. Al-Megrahi zou als lid van de Libische veiligheidsdienst de bomkoffer aan boord hebben gebracht. Al-Megrahi werd in 2001 veroordeeld tot levenslang door Schotse rechters. Hij ging in hoger beroep, maar voordat dat kon dienen, werd bij hem kanker vastgesteld. Daarop werd hij in 2009 op humanitaire gronden vrijgelaten. In Libië werd hij als een held ontvangen. Zijn aankomst werd uitgezonden op televisie en hij ging op bezoek bij kolonel Kadhafi. Hoewel een Schotse arts hem slechts enkele maanden te leven had gegeven, is hij twee jaar later nog altijd in leven. Een belangrijke Britse oncoloog vermoedt dat Al-Megrahi een experimentele hormoonbehandeling krijgt en dat hij mogelijk nog jaren in leven zal zijn. Toch maakt Al-Megrahi zich wel zorgen over de toekomst, meldt een Britse auteur die hem helpt bij het schrijven van zijn memoires. ""De Libische opstandelingen hebben beloofd Al-Megrahi uit te leveren aan de VS als ze Tripoli veroveren"", zegt John Ashton tegen de BBC. ""Dat zou absurd en illegaal zijn."" Ashton zegt dat Al-Megrahi in zijn boek het ontlastende bewijs wil presenteren dat tijdens zijn hoger beroep gebruikt zou zijn. ""Hij wil dat het publiek de waarheid leert. Zijn droom was altijd om het vonnis ongedaan te maken en zo in vrijheid gesteld te worden.""",Buitenland,https://nos.nl/artikel/265868-schotland-vrijlating-lockerbie-dader-terecht.html
159161,2017-08-09 15:29:00,Bezorgdheid op Guam: 'We zijn slachtoffer van twee kinderachtige leiders',"Het zijn spannende tijden voor de inwoners van het eiland Guam, het Amerikaanse eilandje ten oosten van de Filipijnen. Vannacht werd bekend dat Pyongyang ""zorgvuldig overweegt"" een aanval uit te voeren op het eiland. Die waarschuwing van Noord-Korea volgt op felle woorden van president Trump. ""Elke keer als er gedoe is in dit deel van de wereld, dan is Guam daar onderdeel van"", zegt Robert Underwood, directeur van de Universiteit van Guam tegen The Washington Post. De Verenigde Staten hebben de afgelopen maanden extra troepen en materieel naar het eiland gestuurd. De bewoners van Guam voelen dat de spanning toeneemt. ""Vertel de wereld dat wij onderpand zijn van een oorlog"", zegt Milan Salas tegen News.com.au. Hij is een van de bezorgde burgers en haalt uit naar president Trump en de Noord-Koreaanse leider Kim Jong-un. ""Wij zijn het slachtoffer van twee verwende, kinderachtige leiders."" Maar volgens de gouverneur van Guam, Eddie Calvo, is er geen gevaar voor de inwoners van het eiland. Calvo heeft contact met Washington en wijst op de verschillende vormen van verdediging die Guam beschermen. In zijn toespraak wijst hij de bewoners erop dat Guam Amerikaans grondgebied is, en dat een aanval op Guam een aanval op de Verenigde Staten is. Amerikaanse ambtenaren zouden hem hebben verzekerd dat het eiland zal worden verdedigd. Wel zegt Madeleine Bordallo, congreslid van het eiland, dat de dreigementen van Noord-Korea gevaarlijk zijn en de spanningen in de regio verhogen. Ze vraagt in haar statement aan Trump of hij nog eens goed wil nadenken over wat hij zegt. De bewoners van Guam hebben gemengde gevoelens. Aan de ene kant concentreren de media zich op het belang van militaire installaties, legt Underwood van de Universiteit van Guam uit. Aan de andere kant maakt dat hen juist het doelwit. Het Amerikaanse eiland Guam ligt in de Stille Oceaan op meer dan 5000 kilometer van Hawaï en zo'n 3500 kilometer van de Noord-Koreaanse kust. De locatie is voor de Verenigde Staten van groot belang aangezien landen als China, Japan, de Filipijnen en het Koreaanse schiereiland dichtbij liggen. Jarenlang was het eiland in Spaanse handen. Maar de Verenigde Staten wisten het eiland te veroveren. Zij zijn sinds 1898, met een onderbreking van de Japanse bezetting van 1941 tot 1944, de baas op het eiland. De Verenigde Staten hebben er sindsdien een belangrijke marine- en luchtmachtbasis gevestigd met een troepenmacht van zo'n 6000 militairen. Vorig jaar plaatsten de Verenigde Staten strategische bommenwerpers op het eiland, die nucleaire ladingen kunnen vervoeren. Bij wijze van krachtsvertoon vloog Amerika de bommenwerpers over Japan naar Zuid-Korea en weer terug. Hoewel Guam niet de meest dichtstbijzijnde locatie is waar Amerikaanse troepen gevestigd zijn, kan Noord-Korea het eiland wel als een serieuze dreiging zien. Op andere Amerikaanse militaire bases, zoals die in Japan en Zuid-Korea, moeten de Amerikanen toestemming krijgen voor ze militaire acties kunnen uitvoeren. Op Guam kunnen ze zelf beslissen wat ze doen. Of Noord-Korea ook over zal gaan tot actie is nog maar de vraag. Maar dat Trump een gevaarlijk spel aan het spelen is, daar zijn veel deskundigen het over eens. ""Proberen om Noord-Korea te bedreigen is als proberen de paus te overbidden"", tweette Noord-Korea-kenner John Delury van de Yonsei Universiteit in Seoul.",Buitenland,https://nos.nl/artikel/2187229-bezorgdheid-op-guam-we-zijn-slachtoffer-van-twee-kinderachtige-leiders.html
131526,2016-05-31 14:30:00,Politiechef Akerboom ziet staandehouding Typhoon als inschattingsfout,"Korpschef Erik Akerboom van de Nationale Politie vindt niet dat discriminatie schering en inslag is bij de politie. In het radioprogramma De Nieuws BV op NPO Radio 1 zei Akerboom dat er bij de staandehouding van rapper Typhoon een inschattingsfout is gemaakt die ook direct door de agent is erkend. ""Politiemensen moeten vaak in een fractie van een seconde keuzes maken. Hen wordt geleerd om dit doen op basis van informatie, gedrag en soms ook kleding. Zeker niet op basis van alleen etniciteit"", zei Akerboom. In het geval van de aanhouding van Typhoon is het volgens Akerboom misgegaan, maar was het erg goed dat de agent direct heeft duidelijk gemaakt dat hij fout zat. De korpschef heeft niet de indruk dat discriminatie dagelijkse praktijk is, maar dat wil volgens hem niet zeggen dat het bij de politie niet voorkomt. ""Dit gebeurt in de hele maatschappij, dus ook bij de politie. Het is zaak om daarvan te leren en het is ook zaak dat mensen die vinden dat ze niet goed zijn behandeld een klacht kunnen indienen."" Akerboom is geen voorstander van een zogenoemd 'stopformulier'. In dit formulier wordt vastgelegd waarom iemand is aangehouden en wat zijn nationaliteit is. Zo kan worden bijgehouden hoe vaak er sprake is van discriminatie. ""Ik vind het belangrijker om terugkoppeling te krijgen van mensen die het is overkomen en te leren van hun ervaringen"", zei de korpschef.",Binnenland,https://nos.nl/artikel/2108321-politiechef-akerboom-ziet-staandehouding-typhoon-als-inschattingsfout.html
18336,2011-04-27 14:31:00,"Grijpink veroordeeld tot 2,5 jaar","De voormalige baas van de Taxi Centrale Amsterdam (TCA) Dick Grijpink is veroordeeld tot 2,5 jaar gevangenisstraf. De rechtbank in Alkmaar veroordeelde hem onder meer voor lidmaatschap van een criminele organisatie. Grijpink teelde hennep bij drie kwekerijen en waste ruim 350.000 euro wit, zegt de rechtbank. De leider van de organisatie kreeg vier jaar cel opgelegd. Een derde hoofdverdachte werd veroordeeld tot 1,5 jaar gevangenisstraf. In het proces stonden 24 verdachten terecht, van wie er drie vrijgesproken werden. De rest, vooral hennepknippers, kreeg korte celstraffen of werkstraffen opgelegd. Grijpink kreeg tien jaar geleden landelijke bekendheid door het verzet van de taxicentrale TCA tegen het openstellen van de taximarkt. Dit werd de zogenoemde taxi-oorlog.",Binnenland,https://nos.nl/artikel/235985-grijpink-veroordeeld-tot-2-5-jaar.html
149697,2017-03-06 17:08:00,Hooggerechtshof VS: geen uitspraak over wc-regels transgenders,"Het hooggerechtshof in de Verenigde Staten heeft een zaak over wc-bezoek die was aangespannen door de transgender Gavin Grimm, terugverwezen naar een lagere rechtbank. Aanleiding is het besluit van president Trump om een aantal maatregelen voor de gelijkheid van transgenders terug te draaien. Grimm mocht op zijn middelbare school in Virginia niet naar de mannen-wc, hoewel de wet onder president Obama was aangepast. De zaak kreeg veel aandacht. Grimm wordt in zijn rechtszaak gesteund door transgender-activisten. Onder Trump is de beslissing over het beleid rond toiletbezoek voor transgenders komen te liggen bij de afzonderlijke staten. Volgens de conservatieven in zijn achterban is het niet aan de federale overheid, maar aan staten en scholen om de regels over toiletten te bepalen. Daarmee vervalt ook de basis voor het hooggerechtshof om over de kwestie een uitspraak te doen. President Trump schrapte vorige maand alle federale beschermende maatregelen die Obama had ingesteld voor scholieren en studenten die van geslacht willen veranderen, of al zijn veranderd. Dit heeft geleid tot veel protesten in het hele land. De maatregelen van de vorige president golden als een mijlpaal in de geschiedenis van de gelijke behandeling van transgenders. Ze kregen daarmee onder meer in het hele land het recht om op openbare scholen de wc's te gebruiken die pasten bij de identiteit die ze hadden aangenomen. In de zaak van Gavin Grimm moet nu een rechtbank in Richmond, Virginia, oordelen over de maatregel. Die besloot in april 2016 nog in het voordeel van de student.",Buitenland,https://nos.nl/artikel/2161645-hooggerechtshof-vs-geen-uitspraak-over-wc-regels-transgenders.html
178975,2018-07-27 13:41:00,Smog? Factor 200? Morgen noodweer? Marco Verhoef beantwoordt vragen,Moeten we ooit zonnebrandfactor 200 gaan gebruiken? Hoe zit het met de smog in Nederland? Kan ik nog wel veilig in de zon liggen? En komt er morgen noodweer? Op de NOS-Facebookpagina gaf weerman Marco Verhoef antwoorden op vragen over de hitte. Heb je het gemist? Kijk Marco's antwoorden terug door op de vragen te klikken. Je kunt het hele gesprek ook hieronder terugkijken: ,Binnenland,https://nos.nl/artikel/2243463-smog-factor-200-morgen-noodweer-marco-verhoef-beantwoordt-vragen.html
66444,2013-09-01 06:40:00,Spekman trekt les uit vertrek duo,"PvdA-partijvoorzitter Hans Spekman wil dat PvdA-leden voortaan beter getraind worden voor ze de Tweede Kamer in komen. In het tv-programma Nieuwsuur zei hij dat ze zo de ""harde werkelijkheid van de Kamer kunnen leren"". In juni vertrok PvdA'er Désirée Bonis gedesillusioneerd uit de Kamer. Woensdag stapte ook Myrthe Hilkens op. Spekman zegt dat hij het heel erg vindt dat zij zijn gestopt. ""Ik reken het ook mezelf aan, ik ben verantwoordelijk voor de lijst."" Het vertrek van Hilkens leidde tot geluiden dat het rommelt binnen de PvdA-fractie. Een deel van de Kamerleden zou ontevreden zijn over de compromissen met de VVD. Spekman heeft met fractieleider Samsom gesproken over de kritiek die er zou zijn op de leiding van de fractie. Hij zegt dat hij vertrouwen heeft in Samsom. De PvdA-fractie kwam de afgelopen dagen bij elkaar in Sneek voor een tweedaagse bijeenkomst. Spekman was daar niet bij, maar heeft gehoord dat de fractie nu weer een team is.",Politiek,https://nos.nl/artikel/546479-spekman-trekt-les-uit-vertrek-duo.html
177575,2018-07-01 12:21:00,"Ultimatum verlopen, nieuwe acties Schiphol dreigen","Nu de werkgevers niet zijn ingegaan op het door de vakbonden gestelde ultimatum, dreigen nieuwe acties van de beveiligers op Schiphol. FNV-bestuurder Tanja Schrijver denkt aan stiptheidsacties. Twee jaar geleden leidden die tot lange rijen. FNV Beveiliging vindt dat de ongeveer 1300 werknemers van G4S Aviation Security recht hebben op een loonsverhoging van 3,5 procent. Volgens de bond leiden de zware roosters op Schiphol nu tot fysieke klachten en uitval van personeel. Daarom wil de FNV ook dat er meer uitzendkrachten in vaste dienst worden genomen en dat het aantal uren per werkweek wordt teruggebracht van 40 naar 34. FNV had G4S Aviation Security tot gisterochtend 10.00 uur gegeven om op de eisen in te gaan. Nu dat ultimatum zonder een reactie van de werkgever is verstreken, bereidt de bond acties voor. Vakbondsbestuurder Tanja Schrijver zegt bij NH Nieuws dat reizigers op Schiphol zich deze zomervakantie 'schrap moeten zetten' voor overlast door stiptheidsacties of korte werkonderbrekingen bij security. Twee jaar geleden legden beveiligers op Schiphol ook al een aantal keren het werk neer. Hoewel ze soms maar tien minuten staakten, was de overlast groot. Binnen korte tijd ontstonden lange wachtrijen voor de beveiligingspoorten en in de vertrekhallen. ""Wie niet horen wil, moet maar voelen"", waarschuwt Schrijver de werkgever. Een datum van de actie wil Schrijver (nog) niet noemen. Komende zaterdag begint de zomervakantie in het zuiden van het land. Schrijver zegt dat de vakbond een lange adem heeft: ""We gaan door tot we erbij neervallen.""",Regionaal nieuws,https://nos.nl/artikel/2239303-ultimatum-verlopen-nieuwe-acties-schiphol-dreigen.html
10148,2010-10-02 12:11:00,VVD houdt rekening met wens SGP,"De VVD heeft in het regeerakkoord een concessie gedaan in een voor de SGP gevoelige kwestie. Dat zei VVD-leider Rutte op een bijeenkomst van zijn partij in Gorinchem. Rutte zei dat de regels over de sluiting van winkels op zondag blijven bestaan, hoewel de VVD die had willen versoepelen. Hij benadrukte dat er geen afspraken zijn gemaakt met de SGP, maar hij vindt dat zijn fractie met een schuin oog naar die partij moet kijken. Steun van de SGP kan voor de coalitie van belang zijn, omdat VVD, CDA en PVV maar een kleine meerderheid in de Kamer hebben en er in het CDA ook veel weerstand is tegen de coalitie. ",Politiek,https://nos.nl/artikel/188686-vvd-houdt-rekening-met-wens-sgp.html
43511,2012-09-03 16:12:00,Arts mag radioactieve stof maken,"Een arts van het Jeroen Bosch Ziekenhuis in Den Bosch mag als enige in Nederland de radioactieve stof rubidium-82 produceren. De Inspectie voor de Gezondheidszorg heeft de arts, Roel Claessens, daarvoor toestemming gegeven. De radioactieve stof wordt gebruikt voor onderzoek naar de doorbloeding en naar vernauwingen in de hartspier. Rubidium-82 wordt in de hartspier ingespoten. Door de radioactieve straling is tijdens een scan de vorm van het hart te zien op een monitor. Onderzoek met rubidium is duurder dan gewoon hartonderzoek. Maar volgens nucleair geneeskundige Claessens is het onderzoek veel preciezer en zijn daardoor minder vervolgonderzoeken nodig. Op die manier zou er uiteindelijk toch geld mee worden bespaard. Claessens bouwde het apparaat waarmee hij rubidium produceert zelf. Er bestaan wel generatoren in de Verenigde Staten, maar het bleek zo goed als onmogelijk om die hier in te voeren. Volgens Claessens is zijn generator een verbeterde versie van het Amerikaanse apparaat. ""Het is duurzamer en veiliger voor de patiënt dan het Amerikaanse apparaat. Zo is er geen risico dat er te veel rubidium-82 wordt ingespoten"", zegt hij in een persbericht. De Inspectie voor de Gezondheidszorg gaf alleen toestemming voor kleinschalige productie van rubidium-82. Het is daarom nog niet mogelijk dat het Jeroen Bosch Ziekenhuis de radioactieve stof ook voor andere ziekenhuizen produceert.",Binnenland,https://nos.nl/artikel/414140-arts-mag-radioactieve-stof-maken.html
135609,2016-07-30 20:16:00,Diep in de schulden door veel te scheutige Italiaanse bank,"De oudste bank van de wereld zit in grote problemen. Gisteren moest er opnieuw 5 miljard euro in de Monte Dei Paschi uit Siena gestopt worden om een totale instorting van de bank te stoppen. Voorlopig kan de bank verder, maar kleine klanten voelen de pijn. Achter de Monte Dei Paschi loopt een spoor van faillissementen. Bedrijven vielen om, lokale wegenbouwers gingen failliet en ook de sportverenigingen zijn er niet meer. ""De bank zit tot zijn haarvaten in de stad. Iedereen had vroeger met de bank te maken en die stond altijd garant voor de leningen. Tot het misliep; toen waren we allemaal de klos"", blikt de directeur van de basketbalclub terug. Correspondent Rop Zoutberg ging langs bij Roberta Tonelli. Haar grote droom was om een bed and breakfast op het Toscaanse platteland te beginnen. De bank leende haar het benodigde geld, en zelfs meer. Toen haar B&B maar niet van de grond kwam, bleef ze met een grote schuld achter. Die ze naar eigen zeggen nooit kan terugbetalen.",Buitenland,https://nos.nl/artikel/2122342-diep-in-de-schulden-door-veel-te-scheutige-italiaanse-bank.html
147419,2017-01-28 12:17:00,'Nijpende situatie voor startende huurders in vrije sector',"Ze heeft bijna alles ingepakt, de laatste dozen gaan dicht. De Groningse Wietske Hemminga is klaar voor de grote verhuizing. Door verandering van haar financiële situatie heeft ze haar plannen om te gaan samenwonen versneld. ""Iets sneller dan ik had voorzien. Mijn studio was een prima, een fantastisch plekje waar ik 1,5 jaar met veel plezier heb gewoond. Maar nu heb ik een baan en de huurtoeslag houdt op. Daarom is het voordeliger om te gaan samenwonen."" Wietske had zelfstandig kunnen blijven wonen met haar nieuwe inkomen, maar dan was ze er financieel behoorlijk op achteruit gegaan; huurwoningen in de vrije sector zijn namelijk het afgelopen jaar een stuk duurder geworden, concludeert online huizenaanbieder Pararius op basis van een eigen onderzoek. Daarnaast is er op veel plekken een groot tekort aan vrije-sectorwoningen. Vooral in het middensegment, huizen die wat duurder zijn dan een sociale huurwoning. In Groningen is die stijging bovengemiddeld waardoor Wietske genoodzaakt was haar wensen aan te passen. Geert Hemminga, de broer van Wietske, zit met hetzelfde probleem. ""Ik betaal naar mijn inziens veel te veel voor een kleine ruimte. Maar door krapte op de huurmarkt is dat op dit moment de enige manier om aan een woning te komen."" Hij betaalt in Groningen 850 euro voor een ruimte van 44 vierkante meter. ""Het lonkt om te gaan samenwonen. Maar ja, als je geen vriend of vriendin hebt, dan wordt het bijna weer tijd om een huisgenoot te gaan zoeken. Want in je eentje opdraaien voor die torenhoge huur is bijna niet te doen."" Maar zelfs in die constructie heb je nog maar niet zo snel iets gevonden. In de vier grote steden is er al een tijd veel vraag naar vrije-sectorwoningen, maar opvallend is de snel groeiende populariteit van huurhuizen in de stad Groningen. Volgens Jasper de Groot van de huurwoningen-site Pararius komt dat door verstedelijking; steeds meer jongeren trekken naar de stad. ""Starters of mensen die vrijgezel zijn kunnen vaak om verschillende redenen niet kopen. Ze komen ook niet in aanmerking voor een sociale huurwoning en zijn daarom aangewezen op het middeldure segment. Daar is nou net een tekort aan en daarom zien we de prijzen stijgen."" Volgens De Groot valt de groep met een kleine gezinssituatie dus tussen wal en schip. ""Als je kijkt naar een straat met twintig woningen, dan zijn twaalf een koopwoning, zeven een sociale huurwoning en slechts één een vrije-sectorwoning. Dus de situatie is best nijpend."" Ook speelt de toenemende belangstelling voor Groningen door expats een grote rol, zegt De Groot. De gemeente wil internationale bedrijven naar zich toe halen en helpt buitenlandse werknemers met werkvergunningen en informatie over huisvesting. Omdat die expats meestal maar zo'n drie jaar blijven, zoeken ze liever een huurhuis dan een koopwoning.",Economie,https://nos.nl/artikel/2155332-nijpende-situatie-voor-startende-huurders-in-vrije-sector.html
223690,2021-03-24 21:59:00,Opstootjes in Gent: jongerenprotest tegen strengere coronaregels,"In de Vlaamse stad Gent zijn vanavond opstootjes geweest. Jongeren waren er massaal de straat op gegaan om te protesteren tegen de strengere coronamaatregelen die in België zijn afgekondigd. Op het Sint-Pietersplein in het centrum was het aan het begin van de avond druk. Jongeren droegen geen mondmaskers en hielden te weinig afstand, meldt de VRT. Politiemensen spraken de demonstranten aan, maar toen dat niet hielp, werd het plein ontruimd. Zo'n 100 jongeren weigerden te vertrekken en gooiden met bier en glas naar de agenten. Er zijn mensen opgepakt, hoeveel is nog niet duidelijk. Volgens de VRT is de sfeer in de stad grimmig. Groepjes jongeren zijn omliggende straten in gegaan. De politie is nog aanwezig. Ook in de studentenstad Leuven was het druk. Twee parken werden daar in de middag al afgesloten en vanavond ontruimde de politie er het Ladeuzeplein in het centrum. Daar is iedereen wel vertrokken, schrijft de VRT.",Buitenland,https://nos.nl/artikel/2373999-opstootjes-in-gent-jongerenprotest-tegen-strengere-coronaregels.html
129357,2016-04-29 10:51:00,William en Kate vieren vijf jaar huwelijk,"De Britse prins William en zijn vrouw Kate vieren vandaag dat ze vijf jaar geleden trouwden. De prins en hertogin vieren hun eerste lustrum thuis in hun landhuis Anmer Hall samen met de kinderen prins George en prinses Charlotte. Afgelopen maand bezochten Wiliam en zijn vrouw onder meer India en Bhutan. Ze poseerden onder meer voor de bekende Taj Mahal in India. De foto is bijna identiek aan het beeld dat in 1992 van Diana, de moeder van William, werd gemaakt. Lady Di zat toen alleen op het marmeren bankje en dat maakte de foto veelbesproken. Er gingen toen namelijk al geruchten dat haar huwelijk met Charles op de klippen liep. William en Kate leerden elkaar begin deze eeuw kennen tijdens hun studie aan de St. Andrews University in Schotland. Ze verloofden eind 2010 en gaven elkaar op 29 april 2011 in Westminster Abbey het jawoord. Na de plechtigheid werd het bruidspaar toegejuicht door naar schatting een miljoen mensen in Londen. Ze kregen twee kinderen: prins George in juli 2013 en prinses Charlotte in mei vorig jaar. ",Buitenland,https://nos.nl/artikel/2102114-william-en-kate-vieren-vijf-jaar-huwelijk.html
52553,2013-01-24 14:57:00,Athene pakt metro-stakers hard aan,De Griekse regering wil dat er onmiddellijk een einde komt aan de staking van het metropersoneel in Athene. Mensen die na vandaag nog verder staken riskeren een celstraf van maximaal 5 jaar. De Griekse regering is de staking spuugzat. Al ruim een week rijden er geen metro's in Athene. Daardoor loopt iedere dag het verkeer vast. Duizenden forensen zijn gedwongen om een taxi te nemen en worden daardoor op kosten gejaagd. Daarom is de zwaarste maatregel van stal gehaald die de regering heeft. De Griekse overheid kan van burgers eisen dat zij in het belang van het land aan het werk gaan. Een wet van die strekking bestaat sinds 2007. Het metropersoneel staakt tegen het plan om de salarissen van de medewerkers met ongeveer 25 procent te korten. De bonden spreken van een onaanvaardbare loonsverlaging. Ze zijn verder woedend dat de regering nu zo hard wil ingrijpen.,Buitenland,https://nos.nl/artikel/465769-athene-pakt-metro-stakers-hard-aan.html
36296,2012-04-23 17:53:00,Kabinet-Rutte gevallen,"Premier Rutte heeft koningin Beatrix het ontslag van zijn minderheidskabinet aangeboden. Daarmee is het kabinet na anderhalf jaar gevallen. Zoals gebruikelijk heeft de koningin de ontslagaanvraag officieel in overweging genomen. Ze verzoekt de ministers en staatssecretarissen te blijven doen wat in het belang van het Koninkrijk noodzakelijk is. De bewindspersonen gaan daarmee demissionair verder. Rutte was vanmiddag zo'n twee uur bij de koningin. In zijn ontslagbrief (.pdf) schrijft Rutte dat zich bij de onderhandelingen een pakket aftekende van bezuinigingen en hervormingen en dat hij nog voorstellen heeft gedaan voor reparatie van de koopkracht van mensen in de bijstand, lagere inkomens en AOW'ers. ""Desondanks was de PVV niet bereid het pakket te aanvaarden,"" aldus Rutte. Het kabinet-Rutte trad aan in oktober 2010. Het was een minderheidskabinet van VVD en CDA, met gedoogsteun van de PVV. Het kabinet regeerde op basis van twee documenten, een regeerakkoord en een gedoogakkoord. De samenwerking met de PVV lag vooral in het CDA gevoelig, maar de partij bepaalde uiteindelijk na een tumultueus congres dat het kabinet een kans moest krijgen. Toen de economie verslechterde en het begrotingstekort tegenviel, begonnen de drie partijen vorige maand onderhandelingen over miljardenbezuinigingen. Maar na zeven weken van overleg, besloot PVV-leider Wilders zaterdag een punt te zetten achter de besprekingen en daardoor kon Rutte niet langer op een meerderheid rekenen in de Kamer.",Politiek,https://nos.nl/artikel/365513-kabinet-rutte-gevallen.html
57016,2013-04-02 15:04:00,Ploumen: geen ruzie of onenigheid,"Minister Ploumen voor Ontwikkelingssamenwerking ontkent dat zij ruzie of onenigheid heeft met haar collega Kamp van Economische Zaken. ""Buiten is het koud, maar binnen brandt de kachel, ook in de Trêveszaal"", zei zij in het vragenuur in de Tweede Kamer over de sfeer in de ministerraad. Vrijdag meldde een aantal kranten dat de PvdA- en de VVD-minister botsten over de besteding van 750 miljoen euro uit een fonds van Ontwikkelingssamenwerking. Ploumen zou willen dat het geld naar het midden- en kleinbedrijf in ontwikkelingslanden gaat, terwijl het wat Kamp betreft ook naar Nederlandse bedrijven mag. Ploumen zei dat er afgelopen donderdag in de ministerraad is gesproken over de nota met beleidsplannen die zij heeft geschreven. Er zijn toen volgens haar nog een aantal suggesties gedaan en vragen gesteld. Zij is daarmee aan de slag gegaan en verwacht dat ze nu snel een debat met de Kamer kan voeren over haar plannen. Minister Kamp ontkende vrijdag in het Radio 1 Journaal ook al dat er ruzie was. Hij zei dat hij en Ploumen in ""een verstandig gesprek"" verwikkeld waren. Naar zijn verwachting kan de knoop in de ministerraad van deze week worden doorgehakt.",Politiek,https://nos.nl/artikel/491168-ploumen-geen-ruzie-of-onenigheid.html
52253,2013-01-20 13:00:00,Fietsverkoop 13 procent gedaald,"De verkoop van fietsen is vorig jaar gedaald met 13,2 procent. Er werden in 2012 1.039.000 nieuwe fietsen verkocht. De omzet in de fietsenbranche daalde met ruim 14 procent. Dat heeft de brancheorganisatie RAI Vereniging bekendgemaakt. De dalende verkoop is volgens RAI Vereniging te wijten aan de economische crisis en het lage consumentenvertrouwen. De elektrische fiets doet het relatief goed. Het verkoopaandeel van e-bikes steeg met 1,3 procent. In 2012 werden 171.000 fietsen met elektrische trapondersteuning verkocht. De miljoenste e-bike is deze maand verkocht. Mensen zijn volgens de brancheorganisatie ondanks de crisis bereid te betalen voor kwaliteit. Gemiddeld wordt 954 euro betaald voor een fiets. Dat is een daling van minder dan een procent ten opzichte van 2011.",Economie,https://nos.nl/artikel/464016-fietsverkoop-13-procent-gedaald.html
49829,2012-12-11 22:54:00,Ombudsman nieuwe premier in Mali,"De Malinese interim-president Traoré heeft een opvolger benoemd voor premier Diarra, die afgelopen nacht onder druk van het leger aftrad. De nieuwe premier is Django Sissoko, die onder meer ombudsman in het West-Afrikaanse land was. Sissoko's voorganger Diarra werd vannacht gearresteerd door het leger, waarmee hij al maanden overhoop lag. Het conflict draaide om de aanpak van moslimrebellen die sinds maart de macht hebben in een groot deel van Mali. Diarra wilde daarbij in tegenstelling tot het leger andere landen vragen om steun. De ingreep van de militairen is wereldwijd veroordeeld. Onder meer de Verenigde Naties zeggen dat de stabiliteit in Mali erdoor wordt ondermijnd. Mali's vroegere kolonisator Frankrijk wil dat er zo snel mogelijk een Afrikaanse troepenmacht in Mali komt om de onrust de kop in te drukken.",Buitenland,https://nos.nl/artikel/450579-ombudsman-nieuwe-premier-in-mali.html
90569,2014-09-30 01:29:00,Rusland: genocidezaak tegen Kiev,"Rusland is in eigen land een strafzaak begonnen tegen Oekraïne vanwege genocide op Russischtalige inwoners van Zuidoost-Oekraïne. Dat is bekendgemaakt door de belangrijkste federale onderzoeksinstantie in Rusland. Volgens de Russen zijn sinds april in de omgeving van Loegansk en Donetsk meer dan 2500 mensen omgekomen door regeringsgeweld. ""Vertegenwoordigers van hoge politieke en militaire Oekraïense leiders hebben de opdracht gegeven tot de opzettelijke vernietiging van de Russisch-sprekende burgers"", stelt Rusland. Moskou spreekt in de verklaring onder meer van schendingen van het Genocideverdrag van de Verenigde Naties uit 1948. Rusland beschuldigt de Oekraïense regering al langer van geweld tegen burgers in Oost-Oekraïne. Op zijn beurt zegt Oekraïne dat Moskou de rebellen in het oosten bewapent. Die pro-Russische rebellen zijn volgens een recent VN-rapport schuldig aan een breed scala aan schendingen van mensenrechten. De bekendmaking van de Russische strafzaak zal de spanningen in het gebied waarschijnlijk verder doen toenemen. Het staakt-het-vuren dat sinds begin deze maand geldt, wordt met de dag brozer. De afgelopen dag was met zeker twaalf doden de bloedigste van de afgelopen week.",Buitenland,https://nos.nl/artikel/704266-rusland-genocidezaak-tegen-kiev.html
128917,2016-04-23 08:10:00,Geen schikking Onno Hoes en PowNed,"Onderhandelingen tussen omroep PowNed en Onno Hoes over een schikking zijn op niets uitgelopen. De omroep en de oud-burgemeester van Maastricht zijn verwikkeld in een rechtszaak naar aanleiding van beelden die PowNed uitzond, waarop is te zien dat Hoes in een restaurant flirt met een man van 20. De opnames, die met een verborgen camera waren gemaakt, leidden tot het aftreden van Hoes als burgemeester. Het was de tweede keer dat hij door een date in opspraak raakte. Na een eerdere affaire had hij de gemeenteraad beloofd dat zoiets niet nog eens zou voorkomen. Hoes spande een rechtszaak aan tegen PowNed en de rechter bepaalde in een voorlopig vonnis dat de omroep de beelden niet had mogen uitzenden. De partijen kregen tot deze week de tijd om tot een schikking te komen. Maar de advocaten van PowNed en Hoes bevestigen in het AD dat ze het niet eens zijn geworden. ""Onze standpunten lagen te ver uit elkaar. We schikken niet. Ook omdat we nog steeds vinden dat het rechtmatig was om de beelden uit te zenden"", zegt Jens van den Brink, raadsman van PowNed. De rechter moet nu met een definitief vonnis komen. Als Hoes in het gelijk wordt gesteld, kan hij een schadeclaim indienen tegen PowNed.",Binnenland,https://nos.nl/artikel/2100946-geen-schikking-onno-hoes-en-powned.html
54666,2013-02-25 15:45:00,Vervanger Fyra mogelijk blijvertje,"De tijdelijke intercity tussen Den Haag en Brussel, die de Fyra vervangt, blijft mogelijk langer rijden dan eerst de bedoeling was. Dat schrijft staatssecretaris Mansveld aan de Tweede Kamer. Ze hoopt nog steeds dat de Fyra tussen Amsterdam en Brussel snel weer kan rijden, maar wil geen uitspraak doen over het moment dat de problemen met de hogesnelheidstrein zijn opgelost. Begin april stuurt Mansveld verschillende scenario's voor een definitieve oplossing naar de Kamer. Als blijkt dat er minder Fyra-treinen ingezet kunnen worden dan de geplande zestien, dan zou de vervangende verbinding wel eens een blijvertje kunnen worden. Op dit moment zijn 200 mensen aan het werk om de problemen met het materieel op te lossen. Onder hen zijn ook technici van leverancier AnsaldoBreda. Mansveld wil de Fyra pas weer inzetten, als de treinen betrouwbaar zijn. De Fyra-treinen gingen in december rijden naar Brussel, maar al gauw bleek dat ze met veel storingen kampten. Toen een deel van het plaatwerk losliet, werd de trein zowel in Nederland als in België uit de dienstregeling gehaald.",Politiek,https://nos.nl/artikel/478079-vervanger-fyra-mogelijk-blijvertje.html
10214,2010-10-04 10:40:00,A'dam verhaalt schade krakersrellen,"De Amsterdamse burgemeester Van der Laan wil de schade van de krakersrellen van afgelopen vrijdag verhalen op de veroorzakers van de schade. Van der Laan denkt wel dat het lastig wordt, omdat moeilijk te bewijzen is wie er precies verantwoordelijk is voor bepaalde schade. Een voordeel voor de gemeente is dat er veel beelden van de rellen zijn. Vrijdagavond liep een betoging tegen het kraakverbod in Amsterdam uit de hand. Ongeveer 200 actievoerders gooiden met stenen naar de politie en richtten vernielingen aan. Elf mensen werden gearresteerd. Zes zitten er nog vast.",Binnenland,https://nos.nl/artikel/189058-a-dam-verhaalt-schade-krakersrellen.html
161295,2017-09-17 11:04:00,Dreiging rond vliegtuig op luchthaven Parijs was vals alarm,"Passagiers van een vliegtuig van British Airways zijn op de Parijse luchthaven Charles de Gaulle preventief geëvacueerd vanwege een veiligheidsdreiging. Het toestel stond op het punt om naar Londen te vertrekken. Later bleek dat er sprake was van een vals alarm. Volgens een passagier zei de gezagsvoerder aanvankelijk dat er technische problemen waren. Even later sprak de piloot van een ""directe veiligheidsdreiging"". Na een uur werd het vliegtuig verplaatst naar een ander deel van de luchthaven. De politie en brandweer omsingelden het vliegtuig daar. De passagiers zijn gecontroleerd en hun bagage is onderzocht. Aan de hand daarvan is vastgesteld dat er geen dreiging was. Wat de ""directe veiligheidsdreiging"" was, is niet bekendgemaakt. Volgens een woordvoerder van British Airways kan een extra veiligheidscheck soms als voorzorgsmaatregel worden gedaan.",Buitenland,https://nos.nl/artikel/2193382-dreiging-rond-vliegtuig-op-luchthaven-parijs-was-vals-alarm.html
241840,2022-07-10 20:37:37,Steve Bannon komt toch getuigen in onderzoek naar de Capitoolbestorming,"Voormalig adviseur Steve Bannon van oud-president Donald Trump wil toch verschijnen voor de commissie van het Congres die de bestorming van het Capitool op 6 januari 2021 onderzoekt. Het is nog niet duidelijk wanneer en onder welke omstandigheden Bannon komt getuigen. Hijzelf wil graag in het openbaar worden gehoord. Bannons advocaat heeft een brief gestuurd waarin staat dat de adviseur terugkomt van zijn eerdere weigering om te getuigen. Die weigering kwam hem in november op vervolging te staan wegens minachting van het parlement, waarvoor hij in juli moet voorkomen. De politiek strateeg had zich beroepen op immuniteit die adviseurs van de president genieten. Ze hoeven niet te spreken over vertrouwelijke besluitvorming. Maar Bannons advocaat heeft een brief van Trump openbaar gemaakt, waarin de oud-president schrijft dat de vertrouwelijkheid niet meer geldt voor Bannon, zodat die nu wel zijn visie op de gebeurtenissen mag geven. Trump is bezorgd over de in zijn ogen eenzijdige en vooringenomen manier van werken van de commissie. Bannon zou daar tegenwicht aan kunnen geven met zijn getuigenis. Een van de doelen van de onderzoekscommissie van het Congres is om te achterhalen in hoeverre toenmalig president Trump verantwoordelijk was voor de bestorming van het Capitool, waarbij vier mensen om het leven kwamen. Op 6 januari 2021 bestormden aanhangers van Trump het Capitool, waar politici bezig waren om de verkiezingsoverwinning van de Democraat Joe Biden te bekrachtigen. Tot op de dag van vandaag geloven grote groepen Republikeinse kiezers dat de presidentsverkiezingen van 2020 niet eerlijk zijn verlopen, een standpunt dat ook door Trump wordt verkondigd. Volgens de onderzoekers speelde Bannon op meerdere cruciale punten een rol bij de bestorming. Zo zei hij een dag van tevoren in een podcast dat de volgende dag ""de hel zal losbarsten"". Dat zou erop duiden dat hij voorkennis had over het verwachte geweld. De parlementaire commissie gaat dinsdag verder met hoorzittingen, waar degenen die zijn opgeroepen om te komen getuigen onder ede staan. ",Buitenland,https://nos.nl//artikel/2436189-steve-bannon-komt-toch-getuigen-in-onderzoek-naar-de-capitoolbestorming
43344,2012-08-31 01:13:00,Arrestaties na schietpartij Venlo,In Venlo zijn afgelopen avond drie mannen opgepakt na een schietpartij. Rond 22.00 uur werd op de Hagerhofweg in het zuiden van de stad een man beschoten. Mogelijk werd hij ook gestoken. De politie zette een speurhond in en arresteerde al snel drie mannen. Het slachtoffer is in het ziekenhuis opgenomen. De man verkeert niet in levensgevaar. Wat de aanleiding is voor de schietpartij is niet bekend. ,Binnenland,https://nos.nl/artikel/412841-arrestaties-na-schietpartij-venlo.html
72712,2013-12-11 01:03:00,Eerste Kamer tegen fusie provincies,"Een meerderheid van de Eerste Kamer is tegen de voorgenomen fusie van Flevoland, Utrecht en Noord-Holland. Minister Plasterk van Binnenlandse Zaken wil de drie provincies in 2016 samenvoegen tot een megaprovincie. De Senaatsfractie van het CDA heeft een motie ingediend om die fusie op te schorten. Het CDA wil eerst een ""nadere analyse over nut, noodzaak en democratische wenselijkheid van de voornemens van de regering"". De motie kreeg steun van SP, GroenLinks, Christenunie, SGP en OSF. Later zei ook PVV-fractieleider De Graaff dat zijn partij de motie steunt. Volgende week dinsdag stemt de Eerste Kamer erover. In het regeerakkoord staat dat de twaalf provincies moeten worden teruggedrongen tot vijf ""landsdelen"". Utrecht, Noord-Holland en Flevoland zijn als eerste aan de beurt. De fusies van de provincies moet leiden tot een flinke besparing en minder bestuurlijke druk. Er was veel kritiek op de fusieplannen. Onder meer provinciebestuurders en leden van de Provinciale Staten zagen er niets in. Het kabinet schoof de invoering toen op van 2015 naar 2016.",Politiek,https://nos.nl/artikel/585141-eerste-kamer-tegen-fusie-provincies.html
82108,2014-05-11 20:57:00,Gouden Dageraad niet uitgesloten,"De Gouden Dageraad mag op 25 mei in Griekenland meedoen aan de Europese Parlementsverkiezingen. Dat heeft het Hooggerechtshof in Athene besloten, melden Griekse media. Justitie in Griekenland is uit op een verbod van de extreem-rechtse partij. De partijleider en enkele leden van de Gouden Dageraad zitten vast in afwachting van een rechtszaak. Het Hooggerechtshof verbiedt deelname aan de verkiezingen niet omdat er nog geen definitief oordeel is over de verdachten en over een verbod van de partij. De extreem-rechtse partij had al gezegd bij een verbod desnoods onder een andere naam mee te doen aan de verkiezingen. De partij heeft achttien van de 300 zetels in het Griekse parlement.",Buitenland,https://nos.nl/artikel/646659-gouden-dageraad-niet-uitgesloten.html
93670,2014-11-19 15:36:00,Ondergesneeuwd New York ontwaakt,"Zware sneeuwval heeft het openbare leven in grote delen van de Amerikaanse staat New York stilgelegd. In korte tijd viel op sommige plaatsen bijna 2 meter sneeuw, waardoor veel mensen hun huis niet uit kunnen komen. Vooral de stad Buffalo, in het westen van de staat, is zwaar getroffen. Daar zijn veel scholen en kantoren gesloten. Op sociale media plaatsen veel mensen foto's van ingesneeuwde huizen en auto's. Vliegvelden in het oosten van de Verenigde Staten kampen met grote vertragingen. In de stad New York, zo'n 400 kilometer van Buffalo, viel nog geen sneeuw. Tot nu toe kwamen volgens persbureau AP zeven mensen om het leven als gevolg van de weersomstandigheden, van wie de meesten door verkeersongelukken. Ook zijn er meldingen van mensen die een hartaanval kregen toen ze probeerden hun huis uit te graven. Het gebeurt in de VS niet vaak dat het winterweer al in november losbarst. Volgens de weersvoorspellingen blijft het de komende dagen sneeuwen in grote delen van de VS.",Buitenland,https://nos.nl/artikel/2004601-ondergesneeuwd-new-york-ontwaakt.html
50854,2012-12-28 13:06:00,Weer man voor metro NY geduwd,"Voor de tweede keer in korte tijd is in New York iemand voor de metro geduwd. Ooggetuigen verklaren tegenover Amerikaanse media dat een vrouw een nietsvermoedende man voor een aanstormende trein duwde. Het slachtoffer overleed ter plaatse. Eerder deze maand overleed ook al een man toen hij moedwillig voor een trein werd geduwd. Het slachtoffer stond rond 20.00 uur 's avonds in Queens toen de vrouw aanviel. Aanwezigen zeiden dat de vrouw de man al een tijdje in zichzelf gekeerd volgde. Een woordvoerder van de politie laat weten dat het leek of de man niets in de gaten had. De vrouw ging op een bankje zitten en hield de man in de gaten. Toen de trein naderde sprong ze op en duwde de man op de rails. Na haar daad vluchtte ze het station uit. Op camerabeelden van het station is ze kort te zien. De vrouw wordt omschreven als een Latijns-Amerikaanse van in de twintig. De politie is nog naar haar op zoek. De identiteit van de man is niet bekend. De politie hoopt meer over hem te weten te komen via zijn portemonnee en zijn laptop, die op de plaats van het misdrijf zijn gevonden. De man droeg een blauw-grijs ski-jack en gymschoenen. Volgens de politie kenden de man en de vrouw elkaar niet. Op 3 december werd de 58-jarige Ki-Suck Han voor een metro op station Times Square geduwd. Niet lang daarna ontstond flinke ophef, omdat de dag erna een foto werd gepubliceerd op de voorpagina van New York Post kort voor de man werd aangereden. Critici zeiden dat de fotograaf te hulp had moeten schieten, in plaats van zijn camera te trekken. De fotograaf zelf zei dat het slachtoffer te ver weg was en dat hij probeerde met zijn flitser de machinist van de metro te waarschuwen.",Buitenland,https://nos.nl/artikel/456117-weer-man-voor-metro-ny-geduwd.html
210535,2020-05-24 03:47:00,NL-Alert vanwege brand bij duizend opgeslagen kliko's in Gorredijk,Op een bedrijventerrein in het Friese dorp Gorredijk heeft vannacht een grote brand gewoed in lege kliko's die daar stonden opgeslagen. Vanwege de rook werden drie woningen in de buurt ontruimd en werd een NL-Alert verstuurd. Het vuur brak kort na middernacht uit. Op het terrein stonden zo'n duizend lege kliko's. De brand in de kliko's leidde tot hevige rook: De brandweer voorkwam dat het vuur oversloeg naar de naastgelegen technische groothandel. Na twee uur was de brand onder controle. Er zijn geen gewonden gevallen. De bewoners konden in de loop van de nacht weer naar huis.,Binnenland,https://nos.nl/artikel/2334874-nl-alert-vanwege-brand-bij-duizend-opgeslagen-kliko-s-in-gorredijk.html
46359,2012-10-19 14:23:00,Veel slachtoffers aanslag Beiroet,"In de Libanese hoofdstad Beiroet zijn bij een zware bomaanslag acht mensen omgekomen, onder wie het hoofd van de geheime dienst. Volgens de autoriteiten raakten tachtig mensen gewond. De bom was verborgen in een geparkeerde auto in een wijk waar vooral christenen wonen. Hij werd tot ontploffing gebracht toen veiligheidschef Wissam al-Hassan voorbij reed. Door de explosie vlogen verscheidene auto's in brand. Ook gevels van gebouwen in de buurt raakten zwaar beschadigd. De Libanese autoriteiten gaan ervan uit dat de aanslag was gericht tegen al-Hassan. Hij leidde onder meer het onderzoek naar de moord op premier Hariri in 2005. De uitkomst was dat Syrië en de pro-Iraanse sjiitische groepering Hezbollah achter die aanslag in Beiroet zaten. De bomaanslag van vandaag was de bloedigste in Libanon sinds 2008. Toen kwamen drie mensen om het leven. Door de oorlog in buurland Syrië zijn in Libanon de spanningen tussen soennieten, sjiieten en andere bevolkingsgroepen toegenomen. In de noordelijke Libanese stad Tripoli kwam het dit jaar tot gevechten, waarbij ook doden vielen. ",Buitenland,https://nos.nl/artikel/431110-veel-slachtoffers-aanslag-beiroet.html
173535,2018-04-18 15:58:00,PvdA: AOW-leeftijd minder snel omhoog,"De PvdA wil dat de AOW-leeftijd minder snel stijgt. PvdA-leider Asscher zei in EenVandaag dat vanaf volgend jaar de leeftijd één maand per jaar omhoog moet in plaats van vier maanden. Dat zou betekenen dat de AOW-grens van 67 jaar niet al in 2021 ingaat, maar pas in 2030. De oppositiepartij wil de koppeling aan de levensverwachting verzachten. Nu is het zo dat stijging van de levensverwachting van een jaar betekent dat iemand een jaar langer moet doorwerken. De PvdA wil daar een half jaar van maken. Met de plannen komt de PvdA terug van het beleid van het vorige kabinet, waarvan de partij deel uitmaakte. Asscher zei in EenVandaag dat zijn partij dit achteraf niet had zo moeten doen en dat hij er spijt van heeft dat er mensen in de knel zijn gekomen. ""Ik heb de afgelopen tijd te veel mensen gesproken die zeggen dat ze best langer willen werken, maar dat ze het niet redden en dat het te snel gaat."" Onderdeel van de pensioenplannen van de PvdA is ook dat er een flexibele AOW-leeftijd komt, waardoor mensen drie jaar eerder of later kunnen stoppen met werken. Wil je eerder stoppen en heb je een laag inkomen, krijg je relatief veel steun en heb je een hoog inkomen, moet je het zelf betalen, vindt de PvdA. De partij benadrukt dat mensen met weinig geld gemiddeld korter leven dan mensen met een hoog inkomen. De PvdA wil de voorstellen onder meer betalen door de vennootschapsbelasting te verhogen en de verlaging van het eigenwoningforfait ongedaan te maken.",Politiek,https://nos.nl/artikel/2227949-pvda-aow-leeftijd-minder-snel-omhoog.html
176090,2018-06-04 13:40:00,"WK zandsculptuur in Den Haag, maar zonder Nederlandse deelnemers","Je zou het eerder op het strand verwachten maar midden in het centrum van Den Haag op het Lange Voorhout wordt de komende week het WK zandsculptuur gehouden. Organisator Marcel Elsjan of Wipper legt uit dat zandkunstenaars juist een hekel hebben aan het strand. ""Dat komt omdat strandzand voor ons waardeloos materiaal is. Wij gebruiken rivierzand, hoekig van structuur in plaats van rond zoals op het strand. Dat zijn net knikkers die rollen van elkaar af."" Al 24 jaar is Elsjan of Wipper bezig het WK naar Nederland te krijgen. Een droom die uitkomt, zegt hij. Nederland doet dit jaar niet mee. ""Dat heeft te maken met de internationale regel dat het gastland buiten de wedstrijd valt. Bij het WK in Azië bleek de jury partijdig dus toen zijn de regels aangepast."" De winnaar krijgt geen geldprijs, het gaat om de eer. Maar financieel gezien hebben de zandkunstenaars niks te klagen. Zandsculpturen maken blijkt goed te verdienen. Baldrick Buckle uit Groot-Brittannië vertelt dat hij maar zes maanden per jaar hoeft te werken, de rest van het jaar kan hij op vakantie. Dit WK winnen is voor hem dan ook geen must. De Amerikaan Thomas Koet won het WK al eens in 2010. Hij vertelt dat het hem wel heeft geholpen bij het verkrijgen van meer commerciële klussen. ""Bedrijven en organisaties vinden het toch leuk om erbij te zetten dat je wereldkampioen bent."" Hij laat een foto zien van een klus in Texas vorige week voor een veteranenstichting. Een levensgrote militair met naast hem zijn hond. Hij heeft ook een mal gemaakt van zijn sculptuur voor dit WK. Een naakte dame met haar benen over elkaar. Meer finalisten kiezen voor naakt. In veel landen kun je in het openbaar geen naaktsculptuur tonen, maar de Nederlandse tolerantie maakt dat wel mogelijk. Is het niet zonde dat de kunst die ze maken maar tijdelijk is? Nee, vindt de Amerikaan, ""Ik maak blijvende herinneringen"", vult zijn Britse buurman Buckle lachend aan: ""En dan houden we tenminste werk!"" Op 13 juni wordt de winnaar bekendgemaakt. De zandsculpturen zijn tot en met augustus te zien op het Lange Voorhout in Den Haag.",Binnenland,https://nos.nl/artikel/2234991-wk-zandsculptuur-in-den-haag-maar-zonder-nederlandse-deelnemers.html
107278,2015-06-16 08:40:00,'Zorg niet goed toegesneden op vrouwen',"Artsen weten niet genoeg over het vrouwelijk lichaam, waardoor vrouwen geen zorg op maat krijgen. Dat staat in een Kennisagenda die vandaag wordt aangeboden aan minister Schippers. Zij moet nu in actie komen, vindt Jannet Vaessen van vrouwennetwerk Women Inc. ""Anno 2015 mag de helft van de bevolking erop rekenen dat die net zo goed wordt behandeld als de andere helft."" Dat gebeurt nu niet, zegt Vaessen. ""Medisch onderzoek is vaak gebaseerd op mannen en mannelijke proefdieren. Vrouwen zijn buiten die onderzoeken gehouden, vanwege hormonale verschillen of een mogelijke zwangerschap. Het gevolg is dat er minder bekend is over vrouwen en hun lichaam. Dat betekent dat diagnoses te laat komen, behandelingen inadequaat zijn en dus dat vrouwen een slechtere staat van gezondheid hebben."" De Kennisagenda liegt er niet om: vrouwen leven weliswaar langer, maar krijgen gemiddeld zes jaar eerder dan mannen te maken met chronische ziektes, gebruiken veel meer medicijnen en zijn vaker arbeidsongeschikt. ""Men die quicker, but women get sicker"", vat Vaessen samen. Een van de meest opzienbarende man-vrouw-verschillen die de opstellers van de Kennisagenda tegenkwamen, werd veroorzaakt door een bloeddrukverlager. Die gaf bij vrouwen vier keer zoveel bijwerkingen als bij mannen. Soms werden patiëntes opgenomen in het ziekenhuis. Vaessen: ""Je zou toch willen dat het onderzoek naar zo'n medicijn op de juiste manier wordt gedaan, maar ook dat informatie over die bijwerkingen bij de patiënt terechtkomt."" De Kennisagenda is opgesteld door deskundigen en instituut ZonMW, op initiatief van Women Inc. Directeur Vaessen kreeg al lang voor het onderzoek signalen dat artsen onvoldoende weten over het vrouwenlichaam. ""Eerst luister je naar enkele verhalen. Maar als dat er meer worden, denk je: er is een basis."" Volgens haar vinden ook veel medici al jaren dat er iets moet worden gedaan. ""Maar er zijn nu zoveel speerpunten in de zorg, dat het nodig was om al die geluiden te bundelen om het probleem top of mind te krijgen."" De Kennisagenda gaat later vandaag naar minister Schippers van Volksgezondheid. Vaessen hoopt dat die ermee aan de slag gaat. ""We willen dat er meer kennis komt en dat de kennis die er al is, beter wordt ontsloten en wordt meegenomen in de opleidingen van basisartsen en specialisten. Zodat je er zeker van kan zijn dat de laatste kennis ook bij jouw behandelaar bekend is.""",Binnenland,https://nos.nl/artikel/2041653-zorg-niet-goed-toegesneden-op-vrouwen.html
183539,2018-10-26 16:45:00,Verloofde Khashoggi: hij verwachtte geen ondervraging op consulaat,"De vermoorde Saudische journalist Jamal Khashoggi dacht niet dat hij op het consulaat in Istanbul ondervraagd of gearresteerd zou worden. Wel was hij bang dat in het gebouw de spanningen zouden oplopen of dat zijn verzoek om papieren zou worden afgewezen, zegt zijn verloofde tegen de Turkse zender Habertürk. Volgens haar werd hij goed behandeld bij een eerder bezoek aan het consulaat, op 28 september. Khashoggi ging op 2 oktober naar het consulaat om papieren voor zijn huwelijk te regelen, maar dat overleefde hij niet. Verloofde Hatice Cengiz stond buiten het gebouw te wachten en zag haar aanstaande man niet terugkeren. In het interview zegt Cengiz dat ze niet van plan is om in te gaan op de uitnodiging van de Amerikaanse president Trump om het Witte Huis te bezoeken. Volgens haar is Trumps uitnodiging vooral bedoeld om de publieke opinie aan zijn kant te krijgen. Ze wil pas langsgaan als de Amerikanen ""oprecht"" proberen om de moord op te lossen. Ruim drie weken na de moord is nog steeds niet duidelijk wie de opdracht heeft gegeven voor de dood van de journalist, die bekendstond als fel criticus van het Saudische koningshuis. Volgens Turkse rechercheurs zijn de moordplannen gemaakt op 28 september, enkele dagen voor zijn dood. De Turkse president Erdogan eist dat Saudi-Arabië beter meewerkt aan het moordonderzoek en wil dat de daders worden berecht in Turkije. De Saudische autoriteiten hebben voor zover bekend tot nu toe achttien mensen opgepakt. Hatice Cengiz eist dat iedereen die verantwoordelijk is voor de dood van haar verloofde wordt opgepakt en gestraft. Het lichaam van Khashoggi is nog spoorloos.",Buitenland,https://nos.nl/artikel/2256506-verloofde-khashoggi-hij-verwachtte-geen-ondervraging-op-consulaat.html
43342,2012-08-30 21:57:00,100-jarige rijdt kinderen aan in VS,"In Los Angeles heeft een 100-jarige man elf mensen aangereden, onder wie negen kinderen. De slachtoffers zijn niet zwaargewond, maar twee liggen er nog wel in een ziekenhuis. De man wilde achteruit van een parkeerplaats wegrijden, maar in plaats van de weg op te rijden, draaide hij de stoep op tegenover een basisschool. Daar bleef hij secondenlang langzaam achteruit doorrijden, terwijl hij de slachtoffers raakte. Voorbijgangers sloegen op zijn ruiten om hem te laten stoppen. De hoogbejaarde man, die 5 september 101 hoopt te worden, zei later dat zijn remmen niet werkten. Hij had geen drugs of alcohol gebruikt. In 2003 reed een 86-jarige man op een markt in Santa Monica in Californië tien mensen dood en verwondde er 63.",Buitenland,https://nos.nl/artikel/412784-100-jarige-rijdt-kinderen-aan-in-vs.html
55686,2013-03-12 20:15:00,Ewbank componeert Koningslied,"John Ewbank gaat het Koningslied componeren. Hij wordt de hoofdcomponist van het lied dat op 30 april om 19.30 uur door het hele land te horen zal zijn. Dat heeft Ben Woldring van het Nationaal Comité inhuldiging bekendgemaakt in De Wereld Draait Door. De vaste componist van Marco Borsato heeft al jaren een melodie klaarliggen, zo zei hij in DWDD. ""Iets dat te groots is voor een popliedje, het dient een groter ding, iets koninklijks. Dit is iets dat daar op heeft liggen wachten."" Welke artiesten het Koningslied gaan zingen is nog niet bekend, maar volgens Ewbank is dit geen lied dat per sé door Borsato wordt gezongen. Ewbank heeft zichzelf aangemeld: ""Toen ik hoorde dat dit speelde heb ik Richard Krajicek, die in het comité van de inhuldiging zit, een sms gestuurd en gezegd dat ik iets heb wat eventueel geschikt is. Daarna hoorde ik niks, maar toen stond hij ineens voor de deur"". John Ewbank zei dat hij Willem-Alexander ziet als vader van het vaderland. Hij denkt ook na over een deel van de tekst: ""Ik vind de tekst wel moeilijk, want wat zou je als sterveling kunnen zingen wat een koning ook voelt. Ik heb wel al wat zinnen, wat flarden"", aldus Ewbank. ""Ik zal waken, je behoeden voor de storm, ik hou je veilig zolang je leeft."" De rest van de tekst kan door iedereen worden geschreven. Alle Nederlanders mogen een regel aanleveren. Uit alle ingezonden regels wordt dan een selectie gemaakt. ",Koningshuis,https://nos.nl/artikel/484164-ewbank-componeert-koningslied.html
47251,2012-11-03 21:29:00,Prinses Margriet zwaait schip uit,"Prinses Margriet heeft in de haven van Rotterdam het historische zeilschip de 'Oosterschelde' uitgezwaaid. De prinses maakte symbolisch de laatste tros los. Het schip gaat een anderhalf jaar durende reis rond de wereld maken. De 'Oosterschelde' is het grootste gerestaureerde zeilschip van Nederland. Het schip is geregistreerd als monument van grote cultuurhistorische waarde. Mensen van alle leeftijden en zonder enige zeilervaring kunnen een plaats op de driemastschoener boeken. In Kaapverdië ontmoet de 'Oosterschelde' het historische schip 'Europa'. Vervolgens zeilen de schepen gezamenlijk naar Kaapstad waar op 13 mei 2013 het derde historische schip 'Tecla' zich bij de andere twee aansluit. Onder de naam 'Dutch tall Ships' zeilen de schepen de eeuwenoude routes van de ontdekkingsreizigers Abel Tasman en Cornelis de Houtman. Tijdens de reis bezoeken zij Australië, Nieuw-Zeeland en Antarctica De Dutch tall Ships zijn naar verwachting op 1 mei 2014 weer terug in de haven van Rotterdam. ",Koningshuis,https://nos.nl/artikel/436562-prinses-margriet-zwaait-schip-uit.html
21616,2011-07-19 07:04:00,Bedrijf Rupert Murdoch zelf gehackt,"Een groep hackers heeft websites van mediamagnaat Rupert Murdoch aangevallen en uiteindelijk platgelegd. Bezoekers van de site van The Sun werden verwezen naar een nepartikel waarin de dood van Murdoch werd gemeld. Bezoekers werden ook doorverwezen naar de twitterpagina van de hackers, de groep LulzSec. Ze zeggen dat ze e-mails van Sun-redacteuren hebben en dat ze daarover later zullen publiceren. Rupert Murdoch, zijn zoon James en de oud-hoofdredacteur en uitgever Rebekah Brooks worden vandaag door een Britse parlementaire commissie verhoord over hun rol in het afluisterschandaal. De voormalige journalist van de Britse krant News of the World die als eerste zijn mond open deed over de praktijken van de krant, Sean Hoare, is gisteren dood aangetroffen in zijn woning. Zijn overlijden is volgens de politie ""onverklaarbaar maar niet verdacht"".",Buitenland,https://nos.nl/artikel/257240-bedrijf-rupert-murdoch-zelf-gehackt.html
238825,2022-04-18 01:13:00,"Grote brand in plantenkwekerij Roelofarendsveen, geen gewonden","Bij een plantenkwekerij in Roelofarendsveen in Zuid-Holland is een zeer grote brand geweest. Er zijn geen gewonden gevallen, meldt de veiligheidsregio Hollands-Midden. De brand is onder controle. Wel verwacht de brandweer nog tot in de ochtend bezig te zijn met nablussen. De brand brak rond middernacht uit in de kwekerij. De brandweer zette veel voertuigen in om het vuur onder controle te krijgen. Woningen in de buurt van het bedrijf werden ontruimd. Al snel sloegen de vlammen uit het pand: Bij de brand kwam veel rook vrij en dat was in de wijde omgeving van Roelofarendsveen te zien. De rookontwikkeling is inmiddels afgenomen, maar de brandweer waarschuwt dat dat door het nablussen wel weer kan toenemen.",Binnenland,https://nos.nl/artikel/2425548-grote-brand-in-plantenkwekerij-roelofarendsveen-geen-gewonden
40427,2012-07-05 15:41:00,Botsing over weigerambtenaren,"Minister Spies wil niet tegemoetkomen aan de wens van de Tweede Kamer om nog voor 1 januari een eind te maken aan de weigerambtenaren. Ze blijft bij haar standpunt dat dit geen onderwerp is voor een demissionair kabinet. Bovendien verwijst ze naar tegenstrijdige adviezen van de Commissie Gelijke Behandeling en de Raad van State. Ze is niet van plan een motie van de Kamer daarover uit te voeren. In die motie, die wordt gesteund door een ruime Kamermeerderheid, staat dat de kwestie nog voor 1 januari moet worden geregeld. Daarna zouden ambtenaren niet meer mogen weigeren homoseksuelen te trouwen. Alleen CDA, Christenunie en SGP zijn tegen die motie. Vorig jaar stemde de VVD om coalitieredenen nog tegen een soortgelijke motie, maar na de val van het kabinet voelt de partij zich vrij om haar oorspronkelijke standpunt weer in te nemen. Behalve de motie zijn er nog allerlei andere plannen van Kamerleden om af te komen van het fenomeen weigerambtenaren. Zo komt er een initiatiefwet van D66 en PvdA.",Politiek,https://nos.nl/artikel/391799-botsing-over-weigerambtenaren.html
7451,2010-07-17 08:30:00,Vrienden Bettencourt vrijgelaten,"Het viertal dat vastzat in de zaak rond de Franse miljardair Liliane Bettencourt is vrijgelaten. Volgens het OM zijn de vier verhoord over witwassen en het ontduiken van belasting. Het politie-onderzoek gaat verder. De vier vrienden van L'Oréal-erfgename Bettencourt, onder wie haar advocaat en haar vermogensbeheerder, zaten ruim een dag vast. De zaak heeft ook president Sarkozy in verlegenheid gebracht. Bettencourt, die een geschat vermogen heeft van zeventien miljard euro, zou illegale donaties hebben gedaan aan Sarkozy's partij. De president ontkent dat en spreekt van een lastercampagne.",Buitenland,https://nos.nl/artikel/172541-vrienden-bettencourt-vrijgelaten.html
124004,2016-02-16 16:08:00,Rechter verklaart voetbalclub WKE failliet,"De rechtbank in Assen heeft voetbalclub WKE uit Emmen failliet verklaard. Dat gebeurde na een aanvraag van de Belastingdienst, weet RTV Drenthe. De club die uitkomt in de Topklasse zat al lange tijd in financiële problemen. In 2014 leek WKE van de ondergang te zijn gered, nadat een schuld van 200.000 euro bij de Belastingdienst was afgelost. Maar de schulden liepen opnieuw op waardoor een faillissement onafwendbaar was. Het is nog niet duidelijk of de vereniging in hoger beroep gaat tegen de uitspraak. WKE, dat staat voor Woonwagen Kamp Emmen, staat op de vijfde plaats in de zondag Topklasse. De KNVB laat weten dat de wedstrijd van WKE van komende zondag vooralsnog gewoon door kan gaan omdat de club nog in beroep kan gaan. ",Regionaal nieuws,https://nos.nl/artikel/2087301-rechter-verklaart-voetbalclub-wke-failliet.html
34745,2012-03-28 09:59:00,'Misdaden tegen Syrische kinderen',"Kinderen in Syrië zijn doelbewust en systematisch het slachtoffer van de Syrische autoriteiten. Dat zegt de Hoge Commissaris van de VN voor de Mensenrechten, Navi Pillay, in een interview met de BBC. Volgens Pillay worden honderden kinderen door het regime van president Assad vastgehouden. Ze zegt dat kinderen in de knieën zijn geschoten, dat ze onder inhumane omstandigheden worden vastgezet samen met volwassenen en dat ze geen medische verzorging krijgen. Pillay zegt dat er genoeg bewijzen zijn voor deze misdaden tegen de menselijkheid en dat de VN-Veiligheidsraad Syrië hiervoor kan aanklagen bij het Internationaal Strafhof. Gisteren ging het Syrische regime akkoord met een vredesplan van Kofi Annan. Een belangrijke eerste stap is een staakt-het-vuren dat elke dag twee uur in acht moet worden genomen. De Syrische oppositie is sceptisch over het plan.",Buitenland,https://nos.nl/artikel/356414-misdaden-tegen-syrische-kinderen.html
90556,2014-09-29 18:25:00,Gewelddadige dag in Oekraïne,"In het oosten van Oekraïne zijn vandaag twaalf mensen omgekomen bij gevechten tussen het regeringsleger en rebellen. Het leger zegt dat zeker negen militairen zijn gedood en volgens het gemeentebestuur van de stad Donetsk zijn ook drie burgers omgekomen. Er zouden tientallen gewonden zijn. Het is de bloedigste dag in ruim een week. De burgerslachtoffers vielen in een woonwijk van Donetsk, waar het leger en de pro-Russische separatisten vannacht aanvallen uitvoerden. De stad is grotendeels in handen van de rebellen. Rond het vliegveld van Donetsk wordt ook zwaar gevochten. Officieel is sinds 5 september een staakt-het-vuren van kracht.",Buitenland,https://nos.nl/artikel/704170-gewelddadige-dag-in-oekraine.html
136444,2016-08-15 15:38:00,Rotterdamse slachtoffer van gerichte aanval door kennis,"De vrouw die gisteren ernstig gewond raakte bij een brand in haar woning was waarschijnlijk het slachtoffer van een gerichte aanval. Een 24-jarige kennis van haar heeft het appartement vermoedelijk met een vloeistof in brand gestoken, zegt de politie. De man werd gisteren kort na de brand aangehouden toen hij over de A16 liep. Hij zit vast op verdenking van poging tot moord. Voordat de brand ontstond hoorden buurtbewoners een explosie. Zij belden de hulpdiensten omdat een vrouw in brand stond. Zij werd volgens de politie in zorgwekkende toestand naar het ziekenhuis gebracht, maar ze is wel aanspreekbaar. Een hond van de vrouw heeft het niet overleefd. ",Binnenland,https://nos.nl/artikel/2125844-rotterdamse-slachtoffer-van-gerichte-aanval-door-kennis.html
157281,2017-07-07 07:43:00,"Samsung kan weer lachen, bedrijf gaat concurrent Apple voorbij","Elektronicaconcern Samsung is het fiasco met de mislukte smartphone Galaxy Note 7 helemaal te boven. Het bedrijf verwacht over afgelopen kwartaal een recordwinst te boeken van 14 biljoen Zuid-Koreaanse won, oftewel ruim 10,5 miljard euro. Naar verwachting schiet Samsung met die winst concurrenten Intel en Apple voorbij. Analisten verwachten voor Apple een winst van iets meer dan 9 miljard euro. Nog geen jaar geleden kwam Samsung vooral negatief in het nieuws doordat de batterij van de Galaxy Note 7 in brand kon vliegen. Toen moest het bedrijf nog waarschuwen dat de winst lager zou uitvallen vanwege die smartphone. Nu komt Samsung met het bericht dat de winst enorm oploopt. Definitieve cijfers heeft het bedrijf nog niet, maar het lijkt erop dat het rendement 72 procent hoger uitvalt dan een jaar geleden. Het bedrijf kondigde in maart z'n nieuwe smartphone aan: de Samsung Galaxy S8. Apple heeft nog geen nieuw model. De nieuwe iPhone wordt waarschijnlijk later dit jaar aangekondigd. Samsung moet het niet alleen hebben van de productie van smartphones en televisies, maar ook van de productie van computerchips. Vooral met dat laatste onderdeel gaat het uitstekend. Samsung produceert veel geheugenchips voor smartphones en datacenters. De vraag naar die chips trekt aan en daardoor stijgen de prijzen die Samsung kan vragen. Het Zuid-Koreaanse bedrijf kan met deze kwartaalwinst zelfs het beursgenoteerde bedrijf met de hoogste winst ter wereld worden. Of dat ook zo is moet de komende weken blijken, als meer bedrijven hun cijfers publiceren. Samsung maakte onlangs bekend de komende vier jaar ruim 16 miljard euro te investeren in Zuid-Korea, onder meer in de bouw van een nieuwe fabriek. De Galaxy Note 7 komt opnieuw in de handel. Deze week maakte Samsung bekend dat een zogenoemde refurbished versie van de telefoon op de markt wordt gebracht, met een batterij die niet in brand zou moeten vliegen. Het gaat om relatief kleine aantallen, vooral bedoeld voor fans van het merk. De telefoon wordt in eerste instantie alleen in Zuid-Korea op de markt gebracht. ",Economie,https://nos.nl/artikel/2181885-samsung-kan-weer-lachen-bedrijf-gaat-concurrent-apple-voorbij.html
221146,2021-01-28 04:19:00,"Door corona geen geld voor nieuw leeuwenverblijf Artis, dieren verhuizen naar Frankrijk","De drie leeuwen in dierentuin Artis in Amsterdam moeten verhuizen, omdat het park door de coronacrisis geen geld heeft voor een nieuw leeuwenverblijf, dat vier miljoen euro kost. Dat zegt Artis-directeur Rembrandt Sutorius tegen De Telegraaf. Het mannetje van drie en twee vrouwtjes van acht en negen jaar oud gaan half februari naar een park in Zuid-Frankrijk. Het besluit valt Artis, dat sinds 1838 bestaat en sinds 1839 leeuwen huisvest, zwaar. ""Het is een superpijnlijke beslissing"", zegt Sutorius. Maar een nieuw verblijf voor de dieren is volgens hem noodzakelijk, omdat de dieren nu wonen in een verblijf dat stamt uit 1927. ""Dat was revolutionair in die tijd"", zegt hij tegen de krant. ""Het zien van een roofdier zonder tralies ervoor. Maar als je daar nu staat, wens je de dieren een beter en groter verblijf toe en dat kunnen we de komende jaren niet bieden."" Het volledige ontwerp voor het nieuwe leeuwenverblijf ligt al wel klaar. ""Wellicht kan het over drie of vijf jaar, maar het kan ook nog tien jaar duren voordat we het kunnen realiseren"", zegt Sutorius. Hij sluit niet uit dat er in de toekomst wel weer leeuwen in Artis te zien zullen zien, maar hij wil het de dieren niet aandoen dat ze nog jaren op een nieuw onderkomen moeten wachten. Bezoekers kunnen geen afscheid meer nemen van de dieren. Artis meldde eerder al dat het moet reorganiseren, waardoor zo'n 35 mensen hun baan verliezen. Het park denkt dat het de komende jaren een tekort heeft van 20 miljoen euro, dat nodig is voor noodzakelijk onderhoud en voor investeringen aan bijvoorbeeld de dierenverblijven. ""Het kost 60.000 euro per dag om Artis draaiend te houden en we zijn door ons spaargeld heen"", zegt Sutorius in de krant. De dierentuinbranche luidde al eerder de noodklok, omdat de parken door de coronacrisis kampen met maandenlange verplichte sluitingen. In de zomer zei de Nederlandse Vereniging van Dierentuinen tegen EenVandaag dat 27 van de ruim 30 dierentuinen in Nederland het financieel erg zwaar hebben. Zo gaat het Rotterdamse Diergaarde Blijdorp ook reorganiseren en worden er tientallen banen geschrapt. Ook daar is sprake van een miljoenenverlies.",Binnenland,https://nos.nl/artikel/2366294-door-corona-geen-geld-voor-nieuw-leeuwenverblijf-artis-dieren-verhuizen-naar-frankrijk.html
227022,2021-06-10 20:18:00,Opgravingen Sint-Eustatius bieden nieuw perspectief op slavernijverleden,"""Als je graaft in de grond van Sint-Eustatius, graaf je in de geschiedenis"", zegt Sherees Timber. Zij is een van de inwoners van het eiland die het verhaal van haar voorouders hoopt te vinden, nu archeologen een eeuwenoude slavenbegraafplaats hebben ontdekt. Mogelijk liggen er nog honderd skeletten. De begraafplaats lag op de plek waar nu de luchthaven van Oranjestad ligt. Archeologen hebben inmiddels 53 skeletten opgegraven. De vondst is uniek. Nooit eerder werd zo'n begraafplaats van deze omgang ontdekt op een van de eilanden in het Caraïbisch gebied. Ook voor de inwoners van Sint-Eustatius is de vondst bijzonder. Mogelijk liggen er voorouders begraven. Onderzoek moet dat uitwijzen. Timber is enthousiast over de opgravingen en hoopt meer te weten te komen over haar voorouders: ""Ik heb een foto van mijn overgrootmoeder, maar daar stopt het. Haar ouders, mijn over-overgrootouders, moeten de slavernij nog hebben meegemaakt."" Ze loopt met archeoloog en projectleider Ruud Stelten langs de opgravingen. Een team van twaalf archeologen is bezig met het minutieus vrijmaken van de gevonden skeletten. ""Opvallend is dat de meeste tot slaaf gemaakte mensen zijn begraven in kisten"", zegt Stelten. ""Het hout daarvan is vrijwel volledig vergaan en de resten van het deksel zijn op de lichamen gevallen. Die resten moeten minutieus verwijderd worden. Uit de vele spijkers die op en naast de skeletten liggen, leiden we af dat de meeste kisten uit tientallen panelen hebben bestaan, soms wel meer."" Vrijwel alle skeletten liggen met het hoofd naar links begraven. Volgens Stelten is dat een christelijke traditie. ""We hebben drie graven gevonden waarin de mensen niet zo liggen. Dat zijn graven zonder kist en daarin liggen mensen met afgevijlde tanden. Dat is een West-Afrikaans gebruik en was verboden door slavenhouders. Bij deze drie skeletten gaat het daarom vrijwel zeker om de eerste generatie tot slaaf gemaakten. Mensen die hier dus niet geboren zijn."" Sint-Eustatius werd in 1636 door Nederland gekoloniseerd. Het eiland dat in het noordoosten van het Caribisch gebied ligt, werd een belangrijke doorvoerhaven voor de regionale handel in suiker en tot slaaf gemaakten uit West-Afrika. Verschillende universiteiten, waaronder Universiteit Leiden, hebben toegezegd mee te zullen werken met het bestuderen en analyseren van de overblijfselen om meer te weten te komen over het leven van de begraven individuen. Door middel van een dna-analyse wordt onderzocht waar deze mensen vandaan kwamen en met eiwitstudies wordt bekeken aan welke ziektes ze hebben geleden. Als de opgraving is voltooid en de dna-bank is aangemaakt, kunnen inwoners zich melden om te kijken of hun voorouders er begraven lagen. De ontdekking van de begraafplaats biedt volgens archeologen daarom nieuwe inzichten in het leven van tot slaaf gemaakten vanuit hun eigen perspectief. De meeste verhalen zijn opgetekend door de mensen die aan de macht waren of de plantages beheerden. Ook Timber benadrukt het belang van andere perspectieven op het slavernijverleden. Niet alleen op Sint-Eustatius, maar ook in Nederland. ""De tentoonstelling over de slavernij in het Rijksmuseum is bemoedigend. Het is een goed teken dat die geopend is door koning Willem Alexander. Dat betekent dat Nederland haar eerste stappen zet om de geschiedenis van de slavernij te verwerken.""",Buitenland,https://nos.nl/artikel/2384503-opgravingen-sint-eustatius-bieden-nieuw-perspectief-op-slavernijverleden
69868,2013-10-26 20:31:00,Surfer verliest been door haai,Voor de kust van het eiland Réunion is een surfer aangevallen door een haai. De 24-jarige man heeft een groot deel van zijn rechterbeen verloren. De surfer was 20 meter uit de kust toen hij werd aangevallen. In dat onbewaakte stuk van de zee zijn wateractiviteiten officieel verboden. Hulpdiensten hebben de man naar het dichtstbijzijnde ziekenhuis gebracht. Op het Franse Réunion in de Indische Oceaan zijn dit jaar twee keer eerder surfers aangevallen door haaien. Deze zomer kwam een 36-jarige surfer om het leven als gevolg een haaienbeet.,Buitenland,https://nos.nl/artikel/567372-surfer-verliest-been-door-haai.html
178960,2018-07-27 07:26:00,Nederland zucht onder hitte: treinverkeer 'piept en kraakt' en waterkwaliteit achteruit,"In dit artikel verzamelden we vandaag klein en groot nieuws over het zomerweer en de aanhoudende droogte. De belangrijkste punten waren: Afgelopen nacht was de warmste nacht ooit in Nederland. Ook de komende nacht wordt het minimumtemperaturen van 20 graden bepaald niet fris. Hoe houd je jezelf en je huis toch zo koel mogelijk? Hier hebben we tips op een rij gezet. Spoiler: met een glas schaafijs ga je de hitte echt goed te lijf. In Zaanstad verzakken woningen op houten paalfunderingen, meldt het Noordhollands Dagblad. Drie bewoners zouden hebben gemeld dat hun huizen scheuren vertonen. Het grondwaterpeil is lager dan in andere zomers. Als de funderingen droog komen te staan, neemt het draagvermogen af. ""Daar zitten we nu tegenaan en op enkele plekken in Zaanstad is het al het geval"", zegt een gemeentewoordvoerder tegen de krant. Het was een soort wedstrijd vandaag: wat wordt de warmste plek van het land? Het Limburgse Arcen en het Zeeuwse Westdorpe gingen nek-aan-nek. Het eindigde in gelijkspel: in beide plaatsen werd het 38,1 graden. Hart van Nederland meldt nu dat de wedstrijd niet eerlijk is verlopen. In Arcen zou voor het meetinstrument een vrachtwagen zijn neergezet, waardoor het op die plek nog warmer werd. Treinreizigers moeten rekening houden met vertragingen. Door het hele land zijn er problemen op het spoor, laat spoorwegbeheerder ProRail weten. De storingen zijn het gevolg van de hitte. De NS kampt op zo'n vijftien trajecten met storingen. ""Het is natuurlijk vervelend op zo'n vrijdagavond, maar onder dit soort extreme temperaturen piept en kraakt de apparatuur, zowel het spoor als de treinen zelf. Dat betekent dat er hier en daar treindiensten geschrapt moeten worden en reizigers in een aantal gevallen langer moeten wachten,"" laat een woordvoerder weten. De systemen zijn oververhit geraakt, zegt een ProRail-woordvoerder. ""Door de extreme hitte hebben we te maken met storingen in onze technische systemen."" De NS verwacht vanavond nog last te houden van de storingen. Morgen moeten de problemen volgens de woordvoerder ""grotendeels voorbij zijn"". Ook Arriva kampt vanavond met storingen door het weer. Tussen Groningen en Leeuwarden, en Boxmeer en Venlo zijn bijvoorbeeld ritten uitgevallen. De vervoerder heeft vanochtend minder treinen in Groningen en Friesland ingezet. De rechtstreekse treinen tussen Groningen en Veendam vervallen vandaag en morgen. Tussen Zuidbroek en Veendam rijdt een pendelbus. Wie morgen de weg op gaat, moet morgen extra goed opletten tijdens regenbuien. Rijkswaterstaat waarschuwt dat het door de droogte van de afgelopen tijd lokaal glad kan zijn. Omdat het zo lang nauwelijks geregend heeft, hebben vuilresten zich opgehoopt op het wegdek. ""Als dit zich mengt met regenwater, kan een gladde laag op het asfalt ontstaan'', meldt Rijkswaterstaat aan het ANP. Het is vandaag dus niet de warmste dag ooit geworden. Henk Thate is daar blij mee. Zijn vader noteerde in 1944 het record van 38,6 graden. ""We pogen toch de 75 jaar helemaal vol te maken."" Om 20.45 uur werd de klokkentoren van het Rotterdamse stadhuis gisteren door een bliksem getroffen. Sindsdien werkt de klok van het stadhuis niet meer. Ja, het was absoluut heet vandaag, maar het was (net) niet de allerwarmste dag in Nederland ooit. Het record staat op 38,6 graden. Dat record werd op 23 augustus 1944 in Warnsveld gevestigd. In Westdorpe werd het vanmiddag 38,1 graden. 0,6 graad te weinig dus om het record te verbreken. Het zijn goede tijden voor rattenvangers. Er zijn altijd mensen van de waterschappen op pad om muskusratten te vangen. Die ratten kunnen dijken ondermijnen, en dus mogen er niet te veel van komen. Hun nesten liggen altijd net onder de waterlijn. Omdat het water nu heel laag staat, zijn al die nesten goed zichtbaar. Muskusratbestrijder Adriaan Waas legt uit: ""Als het water helemaal weg is, zijn de ratten verhuisd en dan ben je te laat. Maar als er nog water in de beek of sloot staat, zijn bewoonde nesten heel makkelijk op te sporen. En de plekken van verlaten, drooggevallen nesten moet je onthouden, want de rat komt daar graag terug. Dus: de rattenvangers van Nederland kunnen nú hun slag slaan."" Met dit soort temperaturen is een duik natuurlijk lekker verfrissend, maar kijk wel uit waar je gaat zwemmen. De Unie van Waterschappen waarschuwt dat de kwaliteit van het zwemwater deze week is verslechterd. ""Tot nu toe was de waterkwaliteit gemiddeld voor een Nederlandse zomer, maar afgelopen week is de situatie verslechterd en zijn er meer negatieve zwemadviezen afgegeven. We zien meer meldingen van vissterfte, blauwalg en botulisme bij de waterschappen,"" laat woordvoerder Jane Alblas weten. Oorzaak? De droogte en de hoge temperaturen. ""Water is gezonder als het in beweging is. Door de lage waterstanden en het gebrek aan regen stroomt het water minder. In combinatie met de hoge temperaturen krijg je daardoor meer blauwalg."" Op zwemwater.nl kun je zien hoe de kwaliteit van het natuurwater bij jou in de buurt is. Na het zwemmen is het sowieso verstandiger om goed af te spoelen, zegt de woordvoerder. Ook benadrukt ze dat blauwalg slecht is voor honden. ""Dus als je je hond wil laten zwemmen, moet je de kwaliteit van het zwemwater ook checken."" Het is op 14 plekken in Nederland warmer dan 35 graden. In Westdorpe is het alweer 'afgekoeld' naar 36,1 graden. Er is maar een plek in Nederland onder de 30 graden: Lauwersoog; Daar is het momenteel 28,8 graden. De mensen in het Zeeuws-Vlaamse Westdorpe hebben het vandaag het warmst van Nederland: daar is inmiddels de 38 graden gepasseerd. Warmer gaat het er waarschijnlijk niet worden, want het onweert momenteel. Op meerdere plaatsen in Nederland is het nu al boven de 37 graden. Daardoor worden veel records verbroken. Onder meer in Stavoren, Schiphol, Hoek van Holland, Westdorpe en op Vlieland, meldt Weerplaza. Vanuit de ruimte is goed te zien hoe het landschap in een maand tijd van kleur is veranderd. Niet alleen in Nederland, maar ook in België, Noord-Frankrijk, Duitsland en Groot-Brittannië. Op sociale media wordt geklaagd over de airco in het openbaar vervoer: die staat namelijk niet aan. Het GVB, het vervoersbedrijf in Amsterdam, laat weten dat de aircosystemen in de metro's en trams niet naar behoren functioneren met deze temperaturen. Ook RET Rotterdam zegt dat door de buitentemperaturen het systeem kapot kan zijn. Arriva zette vanochtend minder treinen in in Groningen en Friesland vanwege het aanhoudende zeer warme weer. Door de hitte was er 'materieelstoring', daar vallen ook kapotte airco's onder. Over de airco in treinen zijn verschillende reacties te vinden. De een is hartstikke blij in de koele trein, de andere reiziger zit in een treinstel zonder airco. En sommigen zitten ook in een hele extreme situatie: Op dit moment zijn tien meetstations van het KNMI de grens van 35 graden gepasseerd. Het warmst is het in Gilze-Rijen en in Westdorpe (Zeeuws-Vlaanderen). Toeristen in Valkenburg, in de heetste regio, vinden verkoeling op een verrassende plek. Het is officieel de warmste 27 juli sinds 1901, het begin van de metingen. Om 11.20 uur was het in De Bilt 32,4 graden. Het vorige record werd in 1933 behaald: toen was het 32,3 graden. Door de warme zomer is het piektijd voor ijssalons en fabrikanten. Een kijkje in de keuken van de ijsfabriek van Unilever en de op twee na beste ijssalon van de wereld in Utrecht. Ook de kinderdagverblijven hebben vandaag problemen met de hitte. Ongeveer een vijfde van de verblijven in Nederland heeft op dit moment moeite om de situatie verantwoord te houden, schat Gjalt Jellesma, voorzitter van BOinK, de belangenvereniging voor ouders in de kinderopvang. ""Er zullen vandaag wel meerdere kinderdagverblijven kinderen naar huis sturen. Je kan namelijk niet met de kinderen naar het zwembad, het zijn te jonge kinderen. Kinderen tot 2 jaar kunnen de temperatuur niet goed reguleren. Daarom moet je heel voorzichtig zijn"", legt Jellesma uit. Veel kinderdagverblijven nemen vandaag extra maatregelen. Zo wordt er water op het dak gepompt of worden sproeiers op het binnenterrein gezet. Worden er vandaag opnieuw meerdere weerrecords gebroken? Wanneer wordt het een stuk koeler en hoelang houdt de droogte nog aan? Je kon live vragen stellen aan weerman Marco Verhoef en verslaggever Anic van Damme. Kijk hieronder de livestream terug: Een grote bermbrand in de buurt van station Roermond zorgt voor opstoppingen op het spoor. Het treinverkeer tussen Roermond en Sittard is stilgelegd, meldt 1limburg. Reizigers moeten rekening houden met ongeveer een uur vertraging, meldt de NS. In heel Nederland zijn problemen met bruggen die niet meer bediend kunnen worden. De bruggen zetten uit door de hitte. De gemeente Amersfoort heeft vanochtend een klein laagje van de Kwekersbrug over de Eem laten slijpen. Die brug was zo ver uitgezet dat hij sinds gisteravond niet meer open kon. Eerder werden in Friesland al alle zeventig bruggen gesloten vanwege de hitte. Vanochtend gingen ze weer open. Op meerdere plekken worden bruggen die belangrijk zijn voor de scheepvaart zo goed mogelijk gekoeld door ze nat te spuiten, meldt ANP. Kleinere bruggen blijven dicht of gaan niet vaak open. De kou opzoeken in een ruimte met airco, skihal, of een... grot? In de Fluweelengrot in Valkenburg is het 14 graden. Mensen gaan er bewust heen om de kou op te zoeken, ziet verslaggever Pauline Broekema. Geen optreden van draaiorgel De Tukker in Enschede morgen: de droogte heeft voor een valse noot gezorgd in het orgel. Het is voor het eerst in 50 jaar dat een show van De Tukker wordt afgelast vanwege droogte, meldt RTV Oost. Door de droogte is het hout van het orgel gekrompen. Daardoor ontstaat valse lucht, legt Benno Molenkamp, voorzitter van de Stichting Stadsorgel Enschede, uit. ""Het orgel heeft in dit geval zelf aangegeven: wees voorzichtig met mij. En dat doen we dus ook."" Volgens Molenkamp herstelt het orgel uiteindelijk vanzelf weer, als het minder droog wordt. Door de extreme hitte zijn er veel spoedreparaties aan het spoor, meldt ProRail. Afgelopen nacht moesten er al twintig stukken spoor worden gerepareerd: die waren allemaal kromgetrokken door de warmte. Door het kromtrekken ontstaan ook seinstoringen, meldt RTL Nieuws. Reizigers moeten de komende dagen rekening houden met vertragingen. De brandweer krijgt fors meer meldingen van bos-, heide- en buitenbranden dan vorig jaar. In de maand juli moest de brandweer al meer dan 1100 keer in actie komen, dat is zes keer vaker dan dezelfde maand vorig jaar. De oorzaak van de branden is de droogte. In heel 2018 moest de brandweer 1920 keer uitrukken. Vorig jaar waren er in het hele jaar 1650 meldingen. De meeste meldingen (50) komen dit jaar van de Oldebroekseheide in Oldebroek. Zonnepanelen werken minder goed in de hitte. Hoe zit dat? Professor Wim Sinke van TNO legt uit: hoe warmer een zonnepaneel is, hoe minder goed het werkt. En op dagen als deze wordt zo'n paneel bloedheet: rond de 65 graden, 30 graden hoger dan de omgevingstemperatuur. Dat komt doordat er weinig wind is en de zon fel schijnt. Die hitte helpt niet mee: zonnepanelen leveren in dit weer per zon-uur 15 procent minder op dan wanneer de zon even fel zou schijnen in de winter, met een buitentemperatuur van rond het vriespunt. Lees hier meer. Vandaag wordt de laatste tropendag van deze week. In het weekend wordt het (ietsje) kouder. Morgen trekt een storing van west naar oost over het land, meldt Weerplaza. Die storing veroorzaakt buien, mogelijk met onweer. 's Middags klaart het op en wordt het 23 tot 26 graden. Voor sommige beroepen is het improviseren deze dagen. Bouwvakkers in Oosterzee hebben een grote parasol gemaakt om zichzelf te beschermen tegen de hitte. Gisteren was het blijkbaar nog niet overal officieel een hittegolf, maar nu wel: ook in Flevoland zijn er vijf zomerse dagen op rij, waarvan drie tropisch, gemeten. Flevoland ligt een dag achter omdat daar de temperatuur woensdag op 29 graden bleef steken, meldt Omroep Flevoland. Op meerdere plekken in Nederland is het al warmer dan 30 graden. In het oosten van het land is het het warmst met temperaturen rond de 31 graden, meldt het KNMI. Er is genoeg te klagen over de hitte op dit moment. Na de warmste nacht ooit hebben niet veel mensen zin in nog zo'n warme dag. Toch kan het altijd nog erger: de 22-jarige Charlie Hählen, stagiaire bij Landal Greenparcs, moet zich vandaag verkleden als mascotte Bollo de Beer. ""Na een kwartier - langer zit ik nu niet in het pak - dansen, knuffelen en zwaaien gutst het zweet uit plekken waarvan ik niet eens wist dat het mogelijk was"", vertelt ze aan het AD. Onder het pak van haar alter ego draagt ze drie kledinglagen. ""Daarna gaat de kop erop. Ik heb één keer de fout gemaakt foundation te dragen. Dat werd een flinke smeerboel."" Met deze hitte is het echt moeilijk vol te houden. Daarom stopt ze soms eerder met haar routine. ""Soms klagen ouders als ik eerder stop. Ga zelf eens in zo'n pak zitten, denk ik dan."" Charlie is niet de enige persoon die het heel warm heeft tijdens haar werk. Wij spraken met een saunameester, een pizzabakker en medewerker van een vlindertuin. In Terneuzen dreigen de vijvers op te drogen. Medewerkers van de gemeente proberen de vissen te redden. Vanochtend haalden de drie medewerkers al om 06.15 uur vissen uit de vijver. De vissen worden naar een andere, veel vollere, vijver gebracht. Gisteren zijn ook al tientallen vissen gered: 35 karpers, 11 palingen, 5 brasems en 6 voorntjes, meldt de Provinciale Zeeuwse Courant. Veel mensen hebben afgelopen nacht, tijdens de warmste nacht ooit, slecht geslapen. Maar volgens hersenwetenschapper Erik Scherder hoeven we ons daar geen zorgen om te maken. ""Tob niet te veel als je weinig slaapt, want je brein haalt het allemaal weer in"", vertelt Scherder in het NOS Radio 1 Journaal. Je concentratie zal vandaag minder zijn en leren zal ook moeilijk worden, maar op de lange termijn zal je geen effecten merken. Mits je die slaap dus wel gewoon inhaalt. ""Daarom zeg ik: kan je vanmiddag een dutje doen? Doe dat dan. Dan herstel je."" Akkerbouwers waarschuwen voor duurdere en kleinere friet. Door de droogte zijn de aardappelen voor de patatindustrie veel kleiner dan normaal, meldt De Telegraaf. De akkerbouwers hebben een brandbrief gestuurd naar landbouwminister Carola Schouten en gevraagd om een opheffing van het sproeiverbod. In grote delen van het land mag momenteel niet gesproeid worden. Een ventilator kost 50 cent per dag aan elektriciteit en een airco 7 euro. Door de hittegolf nemen de vaste lasten flink toe, vertelt Dirk-Jan Wolfert, bestuurder bij de Vastelastenbond, bij BNR. ""Het waterverbruik neemt ongeveer met 30 procent toe en dat is 5 euro per week extra"", zegt Wolfert. De warme nacht wordt druk besproken op social media. Veel mensen zijn er niet heel blij mee en kijken op tegen de volgende nacht. De aanhoudende droogte veroorzaakt problemen in het Amsterdam-Rijnkanaal. Er is een tekort aan zoet water rond het Noordzeekanaal door de toenemende verzilting. Rijkswaterstaat zet een bellenscherm in om het zout water effectief af te voeren naar zee. Ook wordt het schutregime van de sluizen in IJmuiden aangepast. Zo gaat Rijkswaterstaat schade aan natuur en landbouw tegen en wordt de productie van drinkwater op peil gehouden. Het zeewater stroomt via de sluizen van IJmuiden het Noordzeekanaal in. Onder normale omstandigheden geeft het zoete water genoeg tegendruk om te voorkomen dat het zoute water niet verder het Amsterdam-Rijnkanaal instroomt, maar nu is er te weinig zoet water om dit te doen. Het bellenscherm is een buis met gaatjes die een scherm van luchtbellen creëert. Met de bellen komt het zoute water omhoog en wordt het vermengd met het zoete water. Zo kan het makkelijker worden afgevoerd. De droogte en hitte leiden tot verschillende problemen voor automobilisten. Rijkswaterstaat heeft vannacht en vanochtend op meerdere snelwegen spoedreparaties uitgevoerd omdat het asfalt was gesmolten. Dat gebeurde onder meer op de A16 bij Dordrecht, de A58 in Zeeland en de N7-ringweg bij Groningen. Verder werd het verkeer op de A12 richting Den Haag gisteren stilgezet omdat er takken op de weg lagen. Die breken massaal af vanwege de droogte. En langs de A50 bij Renkum ontstond een flinke bermbrand. In Nederland is afgelopen nacht de warmste nacht ooit gemeten. De temperatuur kwam in De Bilt niet onder de 23,6 graden. Het record van 2004 is daarmee gebroken: die nacht werd het niet koeler dan 20,8 graden. In Maastricht bleef het in 2012 's nachts warmer, maar officiële records worden altijd gemeten aan de hand van gegevens van het weerstation in De Bilt. Komende nacht wordt opnieuw een tropennacht verwacht, met temperaturen tussen de 20 en 22 graden. Het kwik liep gisteren op sommige plaatsen op tot boven de 35 graden, maar dat weerhield sommige ouders er niet van hun kinderen alleen achter te laten in de auto. In Ter Aar, Zuid-Holland, en Assendelft, Noord-Holland, greep de politie in na meldingen van voorbijgangers. In Ter Aar waren twee kinderen opgesloten in een snikhete auto die geparkeerd stond bij een supermarkt. Hun vader, een man van 38, is aangehouden. Ook in Assendelft was de ouder van het kind even boodschappen doen, melden lokale media. Toen het kind uit de auto werd bevrijd, was het bezweet en niet goed aanspreekbaar. De incidenten zijn gemeld bij Veilig Thuis, het meldpunt voor kindermishandeling. Na dagen van droogte, trokken gisteravond ineens zware buien met windstoten over Nederland. Op plaatsen in Zuid-Holland, Noord-Holland en Noord-Brabant viel in korte tijd veel regen en raakten gebouwen en bomen beschadigd door windstoten. In Rotterdam kwam iemand om het leven door het noodweer. Hij zat in een auto waar een boom op viel. Een tweede inzittende is zwaargewond naar het ziekenhuis gebracht. Verder kreeg de brandweer in Rotterdam 150 meldingen van wateroverlast, omgewaaide bomen en afgebroken takken.",Regionaal nieuws,https://nos.nl/artikel/2243421-nederland-zucht-onder-hitte-treinverkeer-piept-en-kraakt-en-waterkwaliteit-achteruit.html
205673,2020-01-24 09:50:00,Defensie duikt in e-sports met eigen Counter-Strike-team,"Voor het eerst heeft een team van Defensie meegedaan aan een e-sportscompetitie. Militairen van de Koninklijke Marine deden in Den Haag mee aan een toernooi waar Counter-Strike: Global Offensive werd gespeeld. Voor defensie zijn dit soort toernooien een manier om nieuwe militairen te werven. ""Kijk naar de dronetechnologie. De dronepiloot van de toekomst is nú bezig met e-sports"", zegt Peter van den Berg van de Koninklijke Marine tegen Omroep West. Gamers passen volgens defensie in het profiel van een militair. ""Ze zijn constant bezig met onder tijdsdruk beslissingen nemen."" Het is niet de eerste keer dat het leger kijkt naar de gamewereld. Zo stonden ze vorig jaar met een stand op de DreamHack Rotterdam, een groot gametoernooi in Ahoy. Het is wel nieuw dat er een officieel team van Defensie meedeed. Guido Vols is een van de vijf spelers in 'KM Esports'. Hij zegt dat het toernooi wel wat anders is dan de missie die hij heeft gedaan. Hij was een van de mariniers die koopvaardijschepen moesten beschermen tegen piraterij. ""Dat is echt actie, je bent meer dan 100 procent gefocust. Alles kan daar de dood betekenen."" Het schietspel Counter-Strike: Global Offensive is een van de grootste spellen in de wereld van e-sports. Wereldwijd kijken tientallen miljoenen mensen naar de grote toernooien. Vorig jaar werd er bijna 12 miljoen euro verdeeld aan prijzengeld. Het gaat waarschijnlijk nog wel even duren voor het team van de Koninklijke Marine zich met de top kan meten. Tijdens de eerste competitieavond verloren ze kansloos. ""Ik had ook nooit verwacht dat we zouden winnen"", zegt commandeur Van den Berg. Waar andere teams zo'n 20 tot 40 uur in de week trainen had het team van de Marine pas 30 uur samen gespeeld. ""Voor ons is de e-competitie een eerste stap om deze wereld binnen te komen. We hopen volgend seizoen een beter resultaat neer te zetten."" Wie het 'virtuele bloedbad' wil bekijken kan hier terecht. De e-sportwereld is booming. Maar is het echte sport? En wordt het ooit een Olympische discipline? NPO Focus duikt in de wereld van de e-sports: klik hier. ",Regionaal nieuws,https://nos.nl/artikel/2319978-defensie-duikt-in-e-sports-met-eigen-counter-strike-team.html
101839,2015-03-28 08:58:00,'Er is nog niet één volledig lichaam gevonden',"Er wordt nog steeds met man en macht gewerkt aan het bergen van de 150 slachtoffers, vier dagen na het neerstorten van het Germanwings-toestel. ""Het is vreselijk werk voor de hulpverleners. Er is nog niet één volledig lichaam gevonden"", zegt correspondent Ron Linker. Van de stoffelijke resten die zijn geborgen wordt ter plekke DNA-materiaal afgenomen. ""Dat wordt overgebracht naar een laboratorium in Parijs en vergeleken met DNA van familieleden. Het bergen vordert, maar heel langzaam."" Het gebied is het beste bereikbaar met een helikopter. ""Te voet is het een hele lastige tocht. Met een helikopter kom je er wel, maar dan nog blijft het een hachelijke onderneming. De brokstukken liggen tegen een steile helling aan en de hulpverleners zijn in veel gevallen geen bergspecialist."" Met een touw worden de hulpverleners vanuit de helikopter naar beneden gelaten waar ze voortdurend begeleid moeten worden door ervaren alpinisten om hun veiligheid te waarborgen. ""Tel daarbij op dat het gisteravond ook nog eens heel hard waaide. Het zijn dus hele moeilijke omstandigheden"", zegt Linker. Van de tweede zwarte doos is ondertussen de houder gevonden, maar niet de harde schijf met vluchtgegevens. ""Die is er misschien uitgeklapt bij de crash. De hoop is nog steeds dat die gevonden wordt, want dan kun je uitsluiten dat het toestel een technisch mankement had."" Verschillende media meldden gisteravond dat co-piloot Andreas Lubitz, die het toestel zou hebben laten neerstorten, de regio kende. Hij zou daar met zijn zweefvliegvereniging zijn geweest, die regelmatig naar de regio gaat. ""Gisteren gingen cameraploegen naar het plaatsje Sisteron, op een paar minuten zweefvliegen van de rampplek. Daar waren Duitse zweefvliegers die bevestigden dat die vliegclub daar af en toe langs komt."" Maar het is lastig om daaruit te concluderen dat Lubitz het toestel daar met opzet heeft laten neerstorten, zegt Linker. ""Bovendien was hij afhankelijk van het vertrek van de gezagvoerder uit de cockpit. Het enige wat je kan zeggen is dat hij vermoedelijk de regio kende.""",Buitenland,https://nos.nl/artikel/2027307-er-is-nog-niet-een-volledig-lichaam-gevonden.html
122675,2016-01-29 15:04:00,Brein 'grote treinroof' overleden,"Een van de organisatoren van de 'grote treinroof', Gordon Goody, is overleden. Hij stierf op 86-jarige leeftijd in zijn woonplaats in Spanje. De Brit Goody was een van de leiders van de bende die de 'grote treinroof' (great train robbery) pleegde. Hij bedacht het plan. In 1963 roofde de groep een recordbedrag van 2,6 miljoen pond - vergelijkbaar met 40 miljoen euro tegenwoordig - uit een posttrein tussen Londen en Glasgow. De daders werden binnen een paar maanden na de overval gepakt, maar het merendeel van het gestolen geld bleef spoorloos. Er is minder dan 400.000 pond teruggevonden. Goody werd veroordeeld tot 30 jaar cel, maar kwam in 1975 al op vrije voeten. Niet lang daarna vertrok hij naar Spanje, waar hij sindsdien café-eigenaar is geweest.",Buitenland,https://nos.nl/artikel/2083627-brein-grote-treinroof-overleden.html
26554,2011-11-03 12:00:00,Bill Gates pleit voor robinhoodbelasting,"Eén van de rijkste mensen ter wereld komt vandaag op de G20 pleiten voor de allerarmsten. Bill Gates, voormalig topman van Microsoft, mag de leiders van de 20 grootste economieën ter wereld toespreken. En hij zal pleiten voor een robinhoodbelasting. Je zou zeggen dat de regeringsleiders wel wat anders aan hun hoofd hebben dan het geven van geld aan arme landen. De schuldencrisis in Europa staat helemaal bovenaan de agenda. Maar volgens Gates is dat kortetermijndenken. ""Ze moeten ook rekening houden met de middellange termijn. We hebben stabiliteit nodig. We willen geen landen hebben waar de bevolking sterft van de honger. We moeten die landen de wereldeconomie in brengen."" Terwijl veel landen bezuinigen op ontwikkelingshulp, wil Gates dat die ontwikkelingshulp juist flink opgeschroefd wordt. De manier om dat te betalen is volgens de oprichter van Microsoft al gevonden. Veel Europese landen willen een belasting op financiële transacties invoeren. De opbrengst daarvan zou moeten worden gestoken in ontwikkelingshulp. Veel landen zullen de opbrengst van zo'n belasting eerder in het verkleinen van hun begrotingstekorten willen steken. Maar daarmee snijden ze zich volgens Gates in eigen vingers. ""Je niet druk maken over de instabiliteit in arme landen zal uiteindelijk ook onze economische toekomst geen goed doen. Of het nu door politieke onrust of door ziekten is. Aan de andere kant: als je deze mensen wel de ontwikkelde wereld in brengt, waar voedsel en goederen beschikbaar zijn, waar ze onderdeel worden van de economie, dan krijg je een positieve cirkel.""",Economie,https://nos.nl/artikel/309856-bill-gates-pleit-voor-robinhoodbelasting.html
120841,2016-01-04 15:04:00,Transportsector bezorgd om grenscontroles,"De Nederlandse transportsector is bezorgd over de herinvoering van grenscontroles in Denemarken en Zweden. Beide landen zijn daar vandaag mee begonnen om meer greep te krijgen op de vluchtelingenstroom. Niet iedereen wordt gecontroleerd, het gaat om steekproeven. ""Het hindert per definitie het goederentransport"", zegt woordvoerder Dennis Heijnen van de transportbrancheorganisatie EVO. ""Bij de grenscontroles wordt gekeken naar vluchtelingen en daarom worden ook vrachtwagens binnenstebuiten gekeerd. Dat weten we uit eerdere tijdelijk controles. En dat kost een transporteur veel tijd."" De route via Denemarken is een belangrijke corridor naar Scandinavië. ""Zo'n 15 tot 20 procent van onze uitvoer naar de Scandinavische landen verloopt over de weg via Denemarken"" zegt Heijnen. ""Het gaat ook om veel verse producten, zoals vis en groenten. Dan kun je eigenlijk geen vertraging hebben."" Volgens Heijnen is er best begrip voor bepaalde controles. ""Na de aanslagen in Parijs gooide Frankrijk de grenzen ook tijdelijk dicht, dat begrijpen wij. Maar nu Zweden en Denemarken ook weer controles gaan uitvoeren, krijgt het toch een structureel karakter. Daar maken we ons absoluut zorgen om."" Ook brancheorganisatie TLN maakt zich zorgen. ""We zien een toenemende tendens tot grenscontroles"", aldus een woordvoerster. ""Dat staat natuurlijk haaks op het vrije verkeer van goederen en dienst zoals we dat binnen de EU hebben afgesproken."" Transporteurs hebben ook al langere tijd veel hinder bij het Franse Calais. Daar proberen vluchtelingen in vrachtwagens te kruipen om zo via de Kanaaltunnel in Groot-Brittannië te komen. De vertragingen bij Calais hebben de Nederlandse vervoerders vorig jaar een schadepost opgeleverd van ongeveer 150 miljoen euro, berekende TLN eerder al. Volgens TLN is de situatie daar nog niet verbeterd.",Economie,https://nos.nl/artikel/2078567-transportsector-bezorgd-om-grenscontroles.html
73823,2013-12-29 07:35:00,'Over de Doden' bij de NOS,"Voor het vierde opeenvolgende jaar haalt presentator Herman van der Zandt in het programma 'Over de Doden' herinneringen op aan personen die zijn overleden. 'Over de Doden' is geen zwaar programma met daarin volledige levensbeschrijvingen, maar een ode aan de nalatenschap en betekenis van de overledenen. Sommige overledenen zijn heel bekend, zoals prins Friso, jazz-zangeres Rita Reys en oud-international Gerrie Mühren. Anderen zijn in de schaduw gebleven, terwijl hun verdiensten of vindingen veel invloed hebben op ons leven. Een van hen is de man met vijf miljoen nakomelingen, Robert Edwards. Hij was de uitvinder van de ivf-techniek. Ook besteden we aandacht aan de Amerikaan Charles Foley, de bedenker van het wereldberoemde spel Twister, waarvan er wereldwijd miljoenen werden verkocht. Rijk werd Foley er overigens niet van; de patenten stonden nooit op zijn naam. Het afgelopen jaar namen we ook afscheid van een 'gewone' Nederlander, die met zijn 102 jaar een van de oudste mensen van ons land was. In de uitzending van vanavond wordt duidelijk wat het geheim van zijn ouderdom was. NOS Jaaroverzicht Over de Doden 2013, 21.30-22.30 uur, Nederland 1 en NOS.nlBekijk ook de tijdlijn 'Overleden in 2013' ",Binnenland,https://nos.nl/artikel/591623-over-de-doden-bij-de-nos.html
210274,2020-05-17 16:55:00,De Kuip vraagt gemeente Rotterdam om financiële hulp,"De directie van Feyenoord-stadion De Kuip is in gesprek met de gemeente Rotterdam over financiële hulp. Dat bevestigt wethouder Van Gils aan de regionale omroep Rijnmond. Door de coronacrisis ligt het betaald voetbal stil en dat heeft gevolgen voor het stadion. Behalve door het gebrek aan wedstrijden wordt De Kuip ook hard geraakt doordat de inkomsten van dochterondernemingen zijn weggevallen. Van Gils denkt dat de gemeente een rol kan spelen in het ondersteunen van het stadion. ""Wij hebben een gesprek waarin zij met redelijke open boeken zeggen: Het kan zo zijn dat we ergens in het najaar vast gaan lopen in een betalingsprobleem"", vertelt hij. ""Dan gaan we praten, zoals we dat ook met andere instellingen doen. Dan gaan we kijken wat voor maatwerk we kunnen leveren."" Volgens de wethouder zijn er verschillende opties. ""Soms is dat een overbruggingskrediet en soms is het misschien een renteloze lening over een periode. Of soms kan de gemeente ervoor zorgen dat ze geld kunnen verdienen, doordat we bijvoorbeeld opeens parkeerplekken huren of dingen organiseren waardoor je inkomsten hebt."" Van Gils benadrukt dat het gaat om een steunaanvraag van het stadion en niet van de voetbalclub zelf. Over een regeling voor clubs buigt de KNVB zich.",Regionaal nieuws,https://nos.nl/artikel/2334192-de-kuip-vraagt-gemeente-rotterdam-om-financiele-hulp.html
12991,2010-12-16 15:23:00,Jomanda ook in beroep vrijgesproken,"Jomanda is ook in hoger beroep vrijgesproken in de zaak-Sylvia Millecam. Het hof kwam daarmee tot hetzelfde oordeel als de rechtbank eerder. Het Openbaar Ministerie had in hoger beroep een jaar voorwaardelijk geëist tegen Jomanda. Ze zou de actrice in een hulpeloze toestand hebben gebracht en gelaten, en haar opzettelijk in het alternatieve circuit hebben gehouden. Daarmee zou ze haar zorgplicht hebben geschonden. Maar ook het Hof oordeelde dat daar niet voldoende bewijs voor is. De actrice Sylvia Millecam overleed in 2001 aan borstkanker. Ze zocht haar toevlucht bij alternatieve genezers en bij Jomanda en weigerde zich door reguliere artsen te laten behandelen. Twee alternatieve artsen zijn wel schuldig bevonden. Zij krijgen voorwaardelijke celstraffen van drie en zes weken.",Binnenland,https://nos.nl/artikel/205661-jomanda-ook-in-beroep-vrijgesproken.html
191655,2019-04-05 23:06:00,Agressieve ganzen verbannen uit Harderwijk,"Twee agressieve ganzen die in Harderwijk mensen aanvielen en eendenjongen doodpikten, zijn de stad uit gezet. De Dierenambulance Ermelo-Harderwijk heeft de dieren gevangen en losgelaten in een natuurgebied bij Zeewolde. De ganzen leefden in en om een vijver in Harderwijk. Daar viel het duo geregeld voorbijgangers aan. Na klachten van buurtbewoners is uiteindelijk besloten om de dieren weg te halen. Die verplaatsing kwam te laat voor een aantal eendenjongen. Die zaten in nesten langs de waterkant die zijn geplunderd door de ganzen. Cor Lubbers van de Dierenambulance heeft geholpen om de dieren te vangen, zegt hij tegen Omroep Gelderland. ""Ik ben met een waterpak de vijver in gegaan en heb ze het water uit gejaagd"", legt hij uit. ""Als ze eenmaal op de kant zijn, zijn ze niet meer zo snel. Met behulp van een net konden we ze toen makkelijk vangen."" Volgens Lubbers is het natuurgebied zo groot dat de ganzen geen mensen meer zullen aanvallen.",Regionaal nieuws,https://nos.nl/artikel/2279222-agressieve-ganzen-verbannen-uit-harderwijk.html
24227,2011-09-18 08:54:00,Berlijn kiest nieuw stadsbestuur,"Zo'n 2,5 miljoen inwoners van Berlijn kunnen vandaag hun stem uitbrengen voor een nieuw stadsbestuur. In de stad, die een aparte Duitse deelstaat is, worden een regering en een parlement gekozen. De verwachting is dat de regerende SPD van burgemeester Wowereit opnieuw de grootste partij wordt. Nu vormt de SPD nog een coalitie met Die Linke, maar de kans is klein dat die combinatie straks nog steeds een meerderheid heeft. Volgens de peilingen komt er een nieuwe partij in het Berlijnse parlement:de Piratenpartij. Die zet zich in voor de bescherming van de burgerrechten op met name internet.",Buitenland,https://nos.nl/artikel/273678-berlijn-kiest-nieuw-stadsbestuur.html
35982,2012-04-18 13:52:00,'Steun Afghanistan ook na 2014',"NAVO-topman Rasmussen verwacht dat de lidstaten en bondgenoten ook na 2014 een bijdrage leveren aan de veiligheid van Afghanistan. Hij zei dat bij aanvang van een bijeenkomst in Brussel van ministers van Defensie en Buitenlandse Zaken. Op de top wordt besproken hoe Afghanistan kan worden ondersteund als de NAVO zich eind 2014 volgens plan heeft teruggetrokken uit het land. De Brusselse bijeenkomst geldt als voorbereiding voor de NAVO-top in Chicago, volgende maand. Op die top moet besloten worden hoe het verder moet met Afghanistan na 2014 en wanneer de internationale gemeenschap troepen terugtrekt. Eerder deze week maakte de Australische premier Julie Gillard bekend een jaar eerder te willen beginnen met de terugtrekking van troepen uit Afghanistan. Op de NAVO-top in Chicago zal ook de Amerikaanse president Obama zijn terugtrekkingsplannen bekendmaken. De Afghaanse president Karzai riep de Verenigde Staten dinsdag op schriftelijk te garanderen dat het land minimaal twee miljard dollar bijdraagt aan de Afghaanse veiligheidstroepen. NAVO-secretaris-generaal Rasmussen benadrukte in Brussel dat de financiering van de Afghaanse veiligheidstroepen ook een verantwoordelijkheid is van landen als Rusland en China. Die landen hebben ook baat bij een stabiel Afghanistan, zei Rasmussen. Er is naar schatting vier miljard dollar per jaar nodig. De Verenigde Staten hebben eerder aan Nederland en andere landen gevraagd om ook na 2014 een financiële bijdrage te leveren aan de veiligheid van Afghanistan. Nederland draagt nu 20 miljoen euro bij aan het Afghaanse leger en de politie. Dat geld wordt onder meer gebruikt om salarissen te betalen.",Buitenland,https://nos.nl/artikel/363596-steun-afghanistan-ook-na-2014.html
65085,2013-08-09 13:14:00,IOC wil meer uitleg van Russen,"Het Internationaal Olympisch Comité wil dat Rusland meer tekst en uitleg geeft over de uitspraken van minister van Sport Moetko. Die zei vorige week dat de omstreden Russische anti-homowet ook van kracht is tijdens de Winterspelen in Sotsji. Alle uitingen van ""niet-traditionele seksuele relaties"" kunnen dan worden bestraft. Rusland heeft inmiddels een schriftelijke verklaring naar het IOC gestuurd, maar IOC-president Rogge zegt dat enkele aspecten nog onduidelijk zijn. Hij wil eerst meer uitleg van de Russen. Daarna komt het IOC met een definitief standpunt over de uitspraken van Moetko. Volgens Rogge gaat het niet om fundamentele punten. De onduidelijkheden zouden vooral in vertalingen zitten. De IOC-president benadrukte dat de Olympische Spelen voor iedereen zijn en dat niemand in Sotsji gediscrimineerd mag worden. De uitspraken van Moetko leidden tot een golf van verontwaardiging. De Nederlandse sportkoepel NOC*NSF noemde ze onacceptabel. Chef de mission Maurits Hendriks wilde niet speculeren over een boycot van de Winterspelen, maar zei wel dat er een ""groot probleem"" is als homoseksuele uitingen bestraft worden in Sotsji.",Buitenland,https://nos.nl/artikel/538291-ioc-wil-meer-uitleg-van-russen.html
193857,2019-05-21 03:51:00,Oud-wereldkampioen Formule 1 Niki Lauda (70) overleden,"De Oostenrijkse autocoureur en drievoudig wereldkampioen Formule 1 Niki Lauda is overleden. Lauda veroverde de wereldtitel in 1975, 1977 en later in 1984. Hij is 70 jaar geworden. De carrière van Niki Lauda mag opmerkelijk genoemd worden. De Oostenrijker was in 1975 wereldkampioen geworden en leek dat in 1976 te herhalen, totdat hij op de Duitse Nürburgring door materiaalpech tegen de vangrail knalde en zijn auto in brand vloog. Dankzij medecoureurs werd Lauda gered, maar hij had zware brandwonden opgelopen. Zijn carrière leek voorbij, maar tot ieders verbazing zat hij zes weken later alweer in zijn racewagen, met meters verband om zijn verbrande hoofd. Dat jaar verloor hij de strijd om het wereldkampioenschap van de Engelsman James Hunt met één punt verschil. Een jaar later had Lauda de zaken weer rechtgezet en was hij voor de tweede keer de snelste ter wereld. In 1979 verliet Lauda de autosport en richtte hij Lauda Air op. In de jaren 80 maakte hij een comeback en werd in 1984 voor de derde keer wereldkampioen. Een jaar later stopte hij definitief als coureur. Later was hij nog een aantal malen in de autosport actief, onder meer bij Mercedes. Lauda was in 1985 de laatste winnaar op het circuit in Zandvoort, waar volgend jaar voor het eerst na 35 jaar weer een Formule 1-race wordt gehouden. Dat was ook zijn laatste GP-overwinning. In totaal won Lauda 25 F1-races, zijn eerste in 1974 in Spanje. Zijn gezondheid speelde Lauda sinds het raceongeluk parten. Vorig jaar onderging hij een longtransplantatie. Eerder had hij al tot tweemaal toe een nieuwe nier gekregen. Lauda heeft uit zijn eerste huwelijk twee zoons. Met zijn tweede vrouw Birgit heeft hij een tweeling van acht jaar. ""Zijn unieke successen als sportman en ondernemer zijn en blijven onvergetelijk"", aldus een verklaring van de familie. ""Zijn onvermoeibare drive, zijn rechtlijnigheid en zijn moed blijven een voorbeeld en standaard voor ons allen. Weg van het publieke oog was hij ook een liefhebbende en zorgzame echtgenoot, vader en grootvader. We zullen hem erg missen.""",Buitenland,https://nos.nl/artikel/2285605-oud-wereldkampioen-formule-1-niki-lauda-70-overleden.html
186654,2018-12-27 17:58:00,Waarom Fortnite in 2018 zó groot werd,"Fortnite is verreweg het grootste spel van 2018. Ook mensen die niet gamen hebben er vaak wel íets over gehoord; het spel maakte de stap naar de mainstream. Toch werd die doorbraak aan het begin van dit jaar totaal niet verwacht. Een jaar geleden had de 16-jarige Dylan nog 10.000 abonnees op zijn YouTube-kanaal 'Games4Real'. Nu zijn dat er 115.000 en komen er iedere maand zo'n 15.000 bij. Op zijn kanaal zijn video's te zien waarin Dylan Fortnite speelt. Door het spel is voor hem alles veranderd. ""Vooral in mijn schoolleven"", zegt hij. Toen zijn kanaal met 60.000 abonnees serieus vorm kreeg, ging hij met zijn moeder in gesprek. ""Ze zag op dat moment ook dat het echt wat werd."" Samen besloten ze naar school te stappen om te kijken of hij minder tijd aan zijn mbo-opleiding kon besteden, zodat hij meer tijd had voor z'n gamecarrière. Nu heeft Dylan dezelfde regeling als topsporters en hoeft hij maar twee dagen per week naar school. Zijn verhaal is een voorbeeld van hoe groot Fortnite geworden is. Dat had niemand verwacht toen het spel halverwege 2017 uitkwam. Recensenten waren niet enthousiast. Het spel kreeg middelmatige scores en werd ook niet erg goed verkocht. Pas toen Fortnite de populaire battle royale-modus afkeek van het spel PlayerUnknown's Battlegrounds nam de populariteit snel toe. Bij Fortnite worden honderd spelers op een eiland gedropt waar ze wapens en materialen moeten verzamelen. Met hout, steen en metaal bouwen ze constructies waar ze zichzelf mee kunnen verdedigen of juist de aanval op een speler in kunnen zetten. Door een storm die over het eiland trekt, wordt het speelveld steeds kleiner. Met behulp van de materialen en wapens moet je tegenstanders verslaan. Degene die als laatste overblijft, is de winnaar. Zo werd Fortnite: Battle Royale in 2017 aangekondigd: ""Dat Fortnite: Battle Royale in korte tijd zo populair werd, komt voor een groot deel doordat het spel gratis is"", zegt Martin Verschoor, hoofdredacteur van internetsite InsideGamer. Voor andere nieuwe spellen betaal je al snel 65 euro. Bij een spel dat gratis te downloaden is, bestaat er nauwelijks een drempel om het te installeren. ""Maar het spel zit ook gewoon heel goed in elkaar. Na een paar keer spelen went het snel en ga je het ook steeds leuker vinden."" Dat het spel verder vrij cartoonesk oogt en er ondanks geweld geen bloed te zien is, helpt ook bij de populariteit; ouders zijn er daardoor minder snel op tegen. ""En voor de spelers blijft het ook interessant. Want wat de maker heel slim doet, is dat het spel constant verandert. Iedere tien weken komen er bijvoorbeeld nieuwe wapens, vliegtuigen of dansjes bij en verandert het eiland een beetje."" NOS op 3 maakte eerder dit jaar deze reportage over het verdienmodel van Fortnite: Spelers kunnen het uiterlijk van hun karakters aanpassen met skins die ze vrij kunnen spelen of kunnen kopen. Dat is de manier waarop producent Epic Games geld verdient. Een skin kopen hoeft niet, maar veel spelers doen dat wel omdat ze er mooier uitzien. Zo'n poppetje kost vaak 15 à 20 euro, en met 200 miljoen gebruikers lopen de inkomsten voor Epic Games daardoor per maand op tot honderden miljoenen euro's. Volgens een bron van TechCrunch is de winst van het bedrijf dit jaar 3 miljard dollar. Het succes lijkt ook tot een grote waarde op papier: 15 miljard dollar. Daarmee is het bedrijf ruim twee keer zoveel waard als bijvoorbeeld het bekendere Snapchat (dat in tegenstelling tot Epic Games beursgenoteerd is). De dansjes uit Fortnite werden dit jaar bekend bij een breder publiek. De manier waarop de Franse spits Antoine Griezmann zijn goal in de WK-finale vierde, droeg daaraan bij. Hij deed een toen een dansje uit het spel: Die elementen maken de game interessant om te spelen, maar dat betekent niet meteen een doorbraak naar een groot publiek. Daar moest op 15 maart iets anders voor gebeuren. ""Toen speelden Ninja, de grootste gamer van het moment, en Drake, de grootste artiest van het moment, het spel. Dat was live online te bekijken"", zegt Verschoor. 650.000 mensen keken naar die stream; een nieuw record. Veel media schreven over dat moment, waardoor Ninja en Fortnite bij een nog breder publiek bekend werden. Terugblikkend denkt ook de 27-jarige Tyler 'Ninja' Blevins dat die stream belangrijk is geweest voor Fortnite en de gamewereld. ""Doordat Drake vertelde dat zelfs hij Fortnite speelde, werd het voor iedereen oké om te gamen"", zei hij in de H3 Podcast. ""Daardoor is het cooler geworden."" Blevins casht flink op die toenemende populariteit: hij heeft 20 miljoen abonnees op YouTube, 12 miljoen volgers op Instagram en 12 miljoen volgers op streamingplatform Twitch waarop tien uur per dag live te zien is hoe hij het spel speelt. Meerdere bekende acteurs hebben het bedrijf achter Fortnite de afgelopen tijd aangeklaagd, omdat ze vinden dat hun dansjes door het spel gejat zijn. Niet gek, want het is duidelijk waar de inspiratie voor meerdere dansjes vandaan kwam: Door zijn enorme populariteit verdient Blevins ongeveer een miljoen dollar per maand door Fortnite te spelen, en is hij te gast bij grote Amerikaanse talkshows als die van Ellen DeGeneres en Jimmy Fallon. Hij stond een paar maanden geleden op de cover van sportblad ESPN en sluit het jaar op 31 december af met een livestream als onderdeel van de grote eindejaarsshow op Times Square. Blevins wil zijn succes en het daarbij behorende inkomen niet langer verbergen, vertelde hij The New York Times. ""Ik wil dat iedereen weet hoeveel de grote jongens verdienen. Het is belangrijk dat ouders dat zien."" Daardoor nemen ze het gamen van hun kinderen meer serieus, zegt hij. ""Mede door Ninja worden games niet meer gezien als zolderkamerbezigheid, zoals een paar jaar geleden"", zegt Verschoor. ""Nu valt het in de categorie entertainment; je kunt naar een serie of film kijken, maar ook naar iemand die een game speelt. Het wordt nu eindelijk door veel mensen serieus genomen."" Dat is iets wat de 16-jarige Dylan ook merkt. Al zijn er ook nog veel (oudere) mensen die zijn carrière niet echt begrijpen. Een van de video's van Dylan: ""Toen ik op televisie was bij EditieNL ging ik even op Twitter kijken om te zien wat mensen ervan vonden. Vooral de oudere generatie begrijpt niet dat dit kan. Ze zeiden dat dit geen echte baan is, maar ik verdien door inkomsten uit advertenties en donaties waarschijnlijk twee keer zoveel als degenen die dat zeggen. Die mensen snappen het niet."" De uitdaging voor Dylan is nu om relevant te blijven. Hij is nu een van de grootste Nederlandse YouTubers die Fortnite spelen en wil dat graag zo houden, maar wat als het spel minder populair wordt? ""Nou, ik denk dat Fortnite nog zeker wel een half jaar zo populair blijft. Wat er verder gebeurt, weet je niet. Dat is puur random.""",Binnenland,https://nos.nl/artikel/2265250-waarom-fortnite-in-2018-zo-groot-werd.html
238270,2022-04-02 06:59:00,Wekdienst 2/4: Ramadan begonnen • Grote campagnebijeenkomst Macron,"Goedemorgen! Moslims beginnen aan de vastenmaand ramadan en de Franse president Macron houdt één grote publieksbijeenkomst om campagne te voeren voor de presidentsverkiezingen. Maar eerst het weer: In het zuidoosten bewolkt en eerst nog wat lichte sneeuw. Vooral vanmiddag komt de zon steeds beter tevoorschijn. Het wordt 4 tot 7 graden. Ga je de weg op? Hier vind je het overzicht van de werkzaamheden. Bekijk hier de dienstregeling voor het spoor. Will Smith heeft zich teruggetrokken als lid van The Academy of Motion Picture Arts & Sciences, de organisatie achter de Oscars. Tijdens de uitreiking van de prestigieuze filmprijzen afgelopen zondag sloeg hij presentator Chris Rock in het gezicht nadat die op het podium een grap had gemaakt over Smiths vrouw. Lerares Alona uit Oekraïne helpt een militair checkpoint aan de rand van Kiev. Ze overnacht in een huis vlakbij, waar ze ook een huisdier heeft gevonden. ""Nu is het mijn zoon"", zegt ze. Fijne zaterdag! ",Binnenland,https://nos.nl/artikel/2423558-wekdienst-2-4-ramadan-begonnen-grote-campagnebijeenkomst-macron
79783,2014-04-03 09:03:00,Meer huizen gedwongen verkocht,"Het aantal gedwongen huizenverkopen blijft stijgen. In de eerste drie maanden van dit jaar deden 1272 huiseigenaren een beroep op de Nationale Hypotheekgarantie (NHG) omdat ze hun huis met verlies moesten verkopen en daardoor met een restschuld bleven zitten. Vergeleken met het gemiddelde voor heel 2013 is dat een stijging met 13 procent. De belangrijkste oorzaak zijn de nog steeds dalende huizenprijzen, waardoor steeds meer huizen 'onder water' komen te staan, zegt het Waarborgfonds Eigen Woningen (WEW). Het Waarborgfonds verstrekt de Nationale Hypotheek Garantie. Het Waarborgfonds houdt het komend jaar ook rekening met een stijgend aantal verliezen. Dat is een na-ijleffect omdat de huizenprijzen niet direct zullen herstellen. Het gemiddelde verlies op de gedwongen verkoop is 38.400 euro. Het gaat om huizen die met NHG zijn gekocht. Huiseigenaren hebben de garantie dat bij een gedwongen verkoop buiten hun schuld, zoals arbeidsongeschiktheid, scheiding of overlijden, de restschuld door de NHG aan de bank wordt betaald. In het eerste kwartaal hebben 23.200 huishoudens de aankoop van hun huis gefinancierd met NHG en dat is ongeveer net zoveel als in voorgaande jaren. Volgens het Waarborgfonds zal het aantal woningen met NHG dit jaar dalen omdat per 1 juli de NHG-grens verlaagd wordt van 290.000 euro naar 265.000 euro.",Economie,https://nos.nl/artikel/631372-meer-huizen-gedwongen-verkocht.html
95538,2014-12-20 08:16:00,Oklahoma heeft weer executiegif,"Oklahoma heeft weer gif om gevangenen te executeren. Het gaat om een cocktail van drie stoffen, heeft het hoofd van het gevangeniswezen in de Amerikaanse staat tegen een federale rechter gezegd. Die beslist maandag of de dodelijke cocktail mag worden gebruikt. Advocaten van 21 terdoodveroordeelden hebben de zaak van maandag tegen de staat aangespannen. Ze zeggen dat een van de drie injectiemiddelen kan leiden tot een gruwelijke dood en dat de staat op de groep experimenteert. Volgens het hoofd van het gevangeniswezen in Oklahoma is executie met de nieuwe cocktail humaan en kunnen begin volgend jaar al de eerste vier terdoodveroordeelden met het middel worden geëxecuteerd. De openbaar aanklager vroeg in oktober meer tijd voor invoering van een nieuwe executiemethode. In april liep de executie van moordenaar Clayton Lockett in Oklahoma uit op een drama. In zijn lichaam scheurde een ader, waardoor het gif niet goed werd verspreid. Lockett kronkelde van de pijn en overleed uiteindelijk aan een hartstilstand. Na de executie van Lockett werden in Oklahoma geen gevangenen meer geëxecuteerd.",Buitenland,https://nos.nl/artikel/2009902-oklahoma-heeft-weer-executiegif.html
247459,2022-12-30 21:03:08,Oekraïense tv-zender steunt leger met naaktkalender,"Reclamemakers in Oekraïne weten hoe ze de oorlog moeten gebruiken. Van ministerie tot televisiekanaal, van kledingmerk tot benzinepomp, geen van hun marketingmanagers laat de oorlog onbenut. Het ministerie van Gezondheid voert op billboards een anti-rookcampagne. Altijd nuttig, zou je zeggen, oorlog of geen oorlog. Maar op de posters staat een militair afgebeeld: ""Verdedig je gezondheid, dan verdedigen wij het land"". Veel lokale kledingmerken werken met geel-blauwe logo's en allerlei patriottische prints. En je kunt sokken kopen met de inmiddels gevleugelde woorden ""Russisch oorlogsschip, krijg de kolere"". Er is ook een vorm van marketing die verder gaat, namelijk fondsenwerving voor het leger in de vorm van reclamecampagnes. Bij het brandstofmerk Okko kan je ""Tanken om wraak te nemen"". Op billboards aan de pomp staat te lezen dat voor iedere liter brandstof er één hrivna naar het leger gaat, bedoeld voor de aankoop van drones. Een win win-situatie, zo presenteert het bedrijf de actie. Maar ondertussen gebruikt Okko de oorlog natuurlijk wel om de eigen reputatie op te vijzelen. Dat doet ook het Vijfde Kanaal, het persoonlijke televisiekanaal van de vorige president Petro Porosjenko. Hij gebruikte zijn zender om campagne te voeren tegen zijn opponent Zelensky. Hoe die verkiezingsstrijd afliep is bekend: Zelensky kwam aan de macht. De mannen hebben een bloedhekel aan elkaar. Geen wonder dus dat Zelensky het kanaal van de kabel liet halen. Het is alleen nog online te zien. In de provincie, waar veel mensen voor hun informatie volledig afhankelijk zijn van kabeltelevisie, is de zender niet meer te ontvangen. Maar onlangs heeft het sukkelende Vijfde Kanaal zich aan de vergetelheid ontrukt met de lancering van een naaktkalender. Die toont zwart-witte naaktfoto's van vrouwelijke verslaggevers en presentatoren, zonder hun gezichten, zonder intiemere zones, er is geen tepel te zien. Maar iedere vrouw heeft wel een militair attribuut: een camouflagenet over de borsten, een geweer over het kruis, een paar billen op een munitiekist. De kalender is in de verkoop en de opbrengsten gaan naar het leger. Het project is bedacht door een cameravrouw die aan het front werkt. Ze zou vragen van soldaten hebben gekregen die positief nieuws wilden. ""Het begon als een actie alleen voor het leger. Maar het werkte ook als marketing voor ons, omdat mensen weer aan het kanaal herinnerd werden. Want we waren niet meer te zien op de kabelnetwerken. Opeens vroeg iedereen zich af: waar kunnen we het Vijfde Kanaal zien?"", zegt Volodymyr Mzelskyi. Hij glimt, want de kalender vliegt de deur uit. De kalender mag dan een succes zijn, collega's van andere tv-kanalen zijn massaal over het Vijfde Kanaal heen gevallen. De ontblote presentatoren en verslaggevers zouden zich tot lustobjecten hebben laten reduceren en de rol van vrouwen in de media ondermijnen. Op sociale media woedde een storm. Je was voor of tegen de kalender, zegt Svitlana Ostapa, de voorzitter van de raad van toezicht van de Oekraïense publieke omroep. Twee presentatoren van het kanaal zeggen dat ze de felle reacties niet hadden zien aankomen. ""Maar dank aan alle feministen, die zich zo hebben opgewonden, dankzij hen is dit een geweldig succes geworden,"" zegt een verontwaardigde presentator Katerina Kelboes vanachter haar studiotafel. ""We doen dit vrijwillig. Dacht je dat de zender mij kon dwingen me te uit te kleden?"" Fel ook is haar collega Anna Mirosjnitsjenko: ""Ik ben vrouw, journalist, moeder en blij met mijn benen. Ik zet ze ook wel eens op sociale media. Dit is Kiev 2022."" De voorzitter van de raad van toezicht, die is belast met ethische vraagstukken, begrijpt de bezwaren, maar veroordelen wil ze het Vijfde Kanaal niet. ""Na de inval van 24 februari ben ik milder geworden over bepaalde zaken. Er zijn nu belangrijker zaken in Oekraïne en de wereld."" En wat vindt Ostapa er persoonlijk van? ""Ik kon er wel om lachen. Ik zou er één kopen om ons leger te steunen."" Als Kelboes en Mirosjnitsjenko hun verdediging hebben afgerond, wordt er een hele lading bruine kartonnen dozen binnengedragen: 32 sets walkietalkies voor het leger. Die zijn gekocht van de ruim 25.000 euro die de kalender inmiddels heeft opgebracht.",Buitenland,https://nos.nl//artikel/2458238-oekraiense-tv-zender-steunt-leger-met-naaktkalender
235836,2022-01-25 23:02:00,Ook 4600 'hulpvragers' van Nederlandse Rode Kruis getroffen door cyberaanval,"Ook het Nederlandse Rode Kruis is getroffen door de omvangrijke cyberaanval op het Internationale Comité van het Rode Kruis (ICRC). Volgens de landelijke tak van de hulporganisatie stonden op de getroffen systemen gegevens van zeker 4600 mensen die bij het Nederlandse Rode Kruis om hulp vroegen. De ICRC meldde de cyberaanval een week geleden. De aanval was gericht op servers waar data en vertrouwelijke informatie op staan. Mogelijk zijn de gegevens van 515.000 kwetsbare mensen buitgemaakt. Het gaat bijvoorbeeld om vluchtelingen en om mensen die op zoek zijn naar familieleden die door een ramp, conflictsituatie of detentie uit het oog zijn verloren. De gegevens zijn afkomstig van minstens 60 Rode Kruis-verenigingen wereldwijd. Nu blijkt dat onder die data ook de gegevens vallen van 4600 mensen die het Nederlandse Rode Kruis om hulp vroegen, zogenoemde hulpvragers. Volgens de hulporganisatie gaat het in ieder geval om namen, geboortedata, land van herkomst en namen van ouders. Het Rode Kruis zegt de getroffenen zo snel mogelijk te informeren. Ook is een melding gedaan bij de Autoriteit Persoonsgegevens. Van vrijwilligers of donateurs is geen informatie buitgemaakt. Onduidelijk is nog wie er achter de cyberaanval zit en wat het eventuele motief is. Volgens het ICRC zijn er geen aanwijzingen dat de informatie op de servers verder is gelekt of gedeeld.",Binnenland,https://nos.nl/artikel/2414542-ook-4600-hulpvragers-van-nederlandse-rode-kruis-getroffen-door-cyberaanval
166750,2017-12-20 10:55:00,Bewoners noemen uitkomst Lelystad-debat beschamend,"Beschamend, een ander woord heeft Leon Adegeest niet voor wat hij gisteravond in de Tweede Kamer hoorde. Hij is van de actiegroep HoogOverijssel en strijdt tegen de uitbreiding van Lelystad Airport, waarover de Kamer sprak met minister Van Nieuwenhuizen (VVD). Het debat verliep teleurstellend, zegt Adegeest in het NOS Radio 1 Journaal. ""Dat de minister als het eropaan komt toch gewoon zegt: 'we gaan beginnen met vliegen en we kijken in de loop van het proces wel hoe het verder moet als het vliegveld doorgroeit'."" Van Nieuwenhuizen zei in de Kamer dat het de bedoeling blijft dat Lelystad vanaf 1 april 2019 vluchten overneemt van Schiphol. Dit ondanks bezwaren van bewonersgroepen als HoogOverijssel, die vinden dat het luchtruim eerst opnieuw moet worden ingedeeld. In het oosten van het land is onrust ontstaan sinds duidelijk is dat vliegtuigen noodgedwongen over tientallen kilometers niet hoger mogen vliegen dan 1800 meter. Ze zouden anders terechtkomen in de aanvliegroutes van Schiphol. De bewoners vrezen nu veel geluidsoverlast door laagvliegende toestellen. Maar het herindelen van het luchtruim kan zo'n vijf jaar duren. Adegeest is bang dat als er wordt gevlogen voordat het luchtruim wordt heringedeeld en straks blijkt dat de vliegtuigen toch niet hoger kunnen vliegen, de overheid het besluit niet gaat terugdraaien. ""Dan zitten we tot in de eeuwigheid met de lage vliegroutes opgescheept."" Begin deze maand leverden de bewoners een rapport in met hun kant van het verhaal. Adegeest: ""Hét advies dat daarin staat is: win het vertrouwen terug. En dat doe je door eerst het luchtruim opnieuw in te delen en dan te beginnen met vliegen."" Maar dat rapport is volgens hem ""al na twee weken in de prullenbak verdwenen"". In het debat beloofde minister Van Nieuwenhuizen wel dat er in het vervolg afstemming moet komen met de bewoners en dat zij gehoord moeten worden. Adegeest heeft daar weinig vertrouwen in en bereidt een rechtszaak voor. ",Binnenland,https://nos.nl/artikel/2208513-bewoners-noemen-uitkomst-lelystad-debat-beschamend.html
167222,2017-12-29 11:58:00,Doden bij aanval op koptische kerk Egypte,"In Egypte zijn bij een aanval op een koptische kerk zeker tien mensen om het leven gekomen, onder wie ten minste een politieagent. Volgens de Egyptische staatsomroep is een van de daders doodgeschoten door de politie. Twee gewapende mannen openden vanaf een motor het vuur bij de kerk in Helwan, een stad iets ten zuiden van de hoofdstad Caïro. Bij de aanval raakten zeker vijf mensen gewond. De andere dader kon ontkomen. Over de toedracht is nog niets bekend. Christenen in Egypte zijn vaak het doelwit van aanslagen die worden gepleegd door moslimextremisten. In mei kwamen zeker 26 mensen om het leven bij een aanval op een bus met kopten die onderweg waren naar een klooster. Ongeveer 10 procent van de Egyptische bevolking is koptisch christen. Daarmee zijn de Egyptische kopten de grootste christelijke minderheid in het Midden-Oosten. Vorige maand kwamen bij een aanslag op een soefistische moskee in de Sinaï-woestijn meer dan 300 mensen om het leven. Hoewel die aanslag niet is opgeëist, denkt de Egyptische overheid dat de soennitische terreurgroep Islamitische Staat achter de aanslag zat. Ook politieagenten en militairen zijn vaak het doelwit van aanslagen in Egypte. In oktober kwamen veiligheidstroepen ten zuidwesten van Caïro in een hinderlaag terecht. Meer dan vijftig van hen werden daarbij gedood. ",Buitenland,https://nos.nl/artikel/2209726-doden-bij-aanval-op-koptische-kerk-egypte.html
17884,2011-04-15 11:50:00,Dure benzine brengt auto niet tot stilstand,"De steeds maar stijgende brandstofprijzen hebben de automobilisten nog niet uit hun voertuig gekregen. Hoewel een liter benzine nu al 1,75 euro kost, gooien de meeste autobezitters hun tank toch elke keer weer vol. We rijden er vrijwel geen kilometer minder om, zegt verkeerspsycholoog Cees Wildervanck. ""Misschien bepaalde ritten met een sociaal of recreatief doel uitgezonderd. Maar de teneur is dat we blijven doen wat we altijd al deden."" Hieruit blijkt hoezeer we aan de auto zijn gehecht. Wildervanck: ""Dat heeft te maken met de praktische omstandigheden dat hij altijd beschikbaar is en dat je er veel mee kunt vervoeren."" Zeker zo zwaar wegen gevoelsmatige aspecten. ""Zoals de illusie dat je alles in de hand hebt, ook al sta je in de file. Maar je bent niet afhankelijk van de buschauffeur of de treinmachinist."" Voor veel automobilisten is de privacy in de auto belangrijk. ""Vaak is het autorijden het enige moment van de dag dat je alleen bent. Je kunt je gedachten de vrije loop laten en naar je eigen muziek luisteren."" De manier waarop we ons verplaatsen is volgens Wildervanck vooral gewoontegedrag. ""En gewoontegedrag verandert niet. Ooit heb je voor de auto gekozen en dat bevalt. Dan denk je niet meer na over alternatieven en je staat ook niet voor alternatieven open."" Ook als de bezineprijs twee euro zou zijn, blijven de meeste automoblisten doorrijden, zegt Wildervanck. De auto blijft volgens hem pas staan als zich een heel ingrijpende en direct merkbare factor voordoet. ""Elke dag een paar centen op de benzineprijs is niet ingrijpend genoeg. Dat geeft geen schokeffect."" ",Binnenland,https://nos.nl/artikel/233330-dure-benzine-brengt-auto-niet-tot-stilstand.html
32247,2012-02-16 20:26:00,OM Nedersaksen wil Wulff vervolgen,"Het Openbaar Ministerie in de Duitse stad Hannover wil bondspresident Wulff vervolgen. Het heeft daarom een verzoek ingediend bij het Duitse parlement, om de immuniteit van Wulff op te heffen. Het OM in de deelstaat Nedersaksen heeft nieuwe aanwijzingen dat Wulff gunsten van bevriende ondernemers heeft aangenomen. De affaires hebben betrekking op de periode waarin Wulff premier van de deelstaat Nedersaksen was. Wulff kwam al eerder in opspraak, onder meer omdat hij en zijn vrouw een gunstige hypotheeklening hadden gekregen van een bevriend echtpaar. Ook zou hij dankzij zijn relaties goedkoop vakantie hebben kunnen vieren. Toen een krant dit wilde publiceren, zou hij hebben geprobeerd het verhaal met intimiderende telefoontjes uit het nieuws te houden. Het parlement zal mogelijk nog voor het einde van de maand een beslissing nemen over het verzoek.",Buitenland,https://nos.nl/artikel/341857-om-nedersaksen-wil-wulff-vervolgen.html
1197,2010-02-03 21:27:00,Moord op Palme zal niet verjaren,"Het Zweedse parlement heeft een wet aanvaard die onder meer moet voorkomen dat de moord op premier Olof Palme uit 1986 zal verjaren. De verjaringstermijn vervalt per 1 juli voor moord, doodslag, volkerenmoord, terrorisme en misdaden tegen de menselijkheid. Door de wet kunnen verdachten van zulke misdaden ook na 25 jaar nog worden berecht. Palme werd op 28 februari 1986 voor een bioscoop in Stockholm doodgeschoten. In 1990 werd een Zweedse verdachte van de moord vrijgesproken. De zaak is nooit opgelost. Palme had bescherming door lijfwachten altijd geweigerd.",Buitenland,https://nos.nl/artikel/134060-moord-op-palme-zal-niet-verjaren.html
229736,2021-08-19 22:51:00,'Politie kreeg tip over verdacht persoon die Peter R. de Vries volgde',"Een medewerker van de Amsterdamse parkeergarage waar Peter R. de Vries zijn auto altijd zette voor de opnames van RTL Boulevard zag daar een week voordat de misdaadverslaggever werd doodgeschoten een verdacht persoon. Hij stelde de beveiliging van het tv-programma op de hoogte en die meldde het bij de politie. Onduidelijk is wat er vervolgens met zijn melding is gebeurd, schrijft het Duitse tijdschrift Der Spiegel. Bronnen hebben details van het verhaal bevestigd aan NRC. De parkeergaragemedewerker vertelde aan journalisten van Der Spiegel dat hij na de arrestatie van de twee verdachten de Pool Kamil E. herkende als de man die zich een week eerder verdacht gedroeg in de parkeergarage. E. wordt door de politie gezien als de man die na de moordaanslag de auto bestuurde waarmee hij en de vermoedelijke schutter Delano G. zijn gevlucht. Vanuit zijn kantoor zou de medewerker hebben gezien hoe Peter R. de Vries in de gaten werd gehouden door E. De Pool rookte een sigaret en vertrok vervolgens. De medewerker van de garage belde beveiligers van RTL Boulevard waarop zij contact opnamen met de politie-eenheden Midden-Nederland en Amsterdam. Dat bericht kwam ook terecht bij De Vries, zeggen bronnen tegen het Duitse tijdschrift. De Vries wilde zelf geen permanente beveiliging. Maar dat betekende volgens de advocaten van Nabil B., met wie De Vries samenwerkte, niet dat de Staat helemaal niets had moeten doen, zeiden zij eerder. Of de tip uiteindelijk heeft geleid tot extra beveiligingsmaatregelen rond de misdaadverslaggever, wil de politie niet zeggen. Wel zegt een woordvoerder dat in het onderzoek naar de twee verdachten van de moord ook wordt gekeken naar de beveiliging van De Vries.",Binnenland,https://nos.nl/collectie/13868/artikel/2394454-politie-kreeg-tip-over-verdacht-persoon-die-peter-r-de-vries-volgde
11413,2010-11-05 16:52:00,Donner ziet niets in looneis ambtenaren,"Minister Donner van Binnenlandse Zaken ziet niets in de looneis van twee procent voor ambtenaren. De ambtenarenvakbond Abvakabo FNV eist die verhoging en weigert akkoord te gaan met gedwongen ontslagen. Donner zegt dat het tegemoetkomen van de bond zou betekenen ""dat er nog drastischer gesneden moet worden in de omvang van het overheidsapparaat, want er is niet meer geld"". Hij zegt dat de bonden zich niet kunnen onttrekken aan de economische realiteit. ""Die brengt met zich mee dat we met zijn allen een stap terug moeten doen, ook ambtenaren zullen een pas op de plaats moeten maken"", zegt Donner. De looneis van Abvakabo FNV staat haaks op de plannen van het kabinet om bij de overheid miljarden te bezuinigen, onder meer door de lonen van ambtenaren volgend jaar te bevriezen. Onderhandelaar Jan Willem Dieten sluit acties van rijksambtenaren niet uit. Dinsdag beginnen de onderhandelingen over de cao voor het rijkspersoneel. Nederland telt zo'n 120.000 rijksambtenaren, die onder meer werkzaam zijn bij ministeries en de Belastingdienst.",Politiek,https://nos.nl/artikel/196079-donner-ziet-niets-in-looneis-ambtenaren.html
253821,2023-06-22 07:00:48,Noodkreet zorgverleners: zorg voor kinderen en zwangeren in azc's moet beter,"Kinderen en zwangere vrouwen die wonen in een asielzoekerscentrum krijgen niet de zorg die ze nodig hebben en die ook minimaal vereist is. Ruim tien zorgverleners, onder wie kinderartsen, psychiaters en gynaecologen, hebben daarom een brandbrief gestuurd aan de staatssecretarissen van Justitie en Volksgezondheid met de boodschap: de zorg moet echt beter. Ondanks meerdere alarmerende inspectierapporten en waarschuwingen van het Rode Kruis is er nog weinig verbeterd, zegt Petra de Jong van de branchevereniging voor jeugdartsen. Ze schetst hoe alarmerend de situatie is. ""Bij zwangere asielzoekers is de kans op overlijden van een baby voor, tijdens of na de bevalling zeven keer zo groot als bij andere zwangeren"", zegt ze. Dat kinderen extra kwetsbaar zijn, staat ook in tal van rapporten. De kinderrechtenorganisatie Defence for Children trok hierover deze week nog aan de bel. De Jong ziet twee hoofdoorzaken voor de ondermaatse zorg: de toegankelijkheid en de kwaliteit. De juiste weg naar zorg vinden is voor veel asielzoekers lastig. Zo worden niet alle asielzoekerscentra door dezelfde organisatie gerund en worden gezinnen vaak verplaatst. Ook kan niet op alle locaties dezelfde zorg worden geboden. Hierdoor is het lastig om de problemen in kaart te brengen, laat staan om er wat aan te doen, merkt De Jong. Bij de verplaatsingen gaat soms cruciale informatie verloren, of mensen komen te laat bij de juiste zorgverlener, waardoor een patiënt veel meer zorg nodig heeft dan als er eerder was ingegrepen. Dat is niet alleen slecht voor de betreffende asielzoekers, maar ook onnodig duur en belastend voor de zorgcapaciteit, zeggen de briefschrijvers. In de brief wordt het voorbeeld genoemd van een meisje van vijf dat in drie maanden tijd drie keer verplaatst wordt, waarbij zij telkens niet in beeld komt bij zorgverleners. Uiteindelijk wordt ze met spoed opgenomen in het ziekenhuis met bloedarmoede en ernstige ondervoeding. ""We proberen alles te doen wat binnen onze mogelijkheden ligt"", zegt De Jong, die denkt dat er vooral meer personeel nodig is. ""Er is een verdubbeling van de instroom, maar wij hebben niet twee keer zoveel mensen."" Ze is zich bewust van de flinke personeelsdruk in de zorg en benadrukt dat efficiëntie nodig is. ""We steken de hand ook in eigen boezem. Wij moeten bijvoorbeeld ook zorgen voor een goede dossieroverdracht."" Maar dan nog is het bijna niet te doen, zegt ze. Daarom zou het beperken of helemaal stoppen met het verplaatsen van zwangeren en kinderen een goede oplossing zijn. Ook pleiten de opstellers van de brief voor een overkoepelende instantie om versnippering tegen te gaan. ""Deze instantie kan de taak krijgen te signaleren waar de knelpunten zich bevinden, multidisciplinaire oplossingen te creëren en af te stemmen met verantwoordelijke opvanginstanties."" De briefschrijvers willen in gesprek over hun bevindingen en willen daarnaast dat er een structureel overleg komt met de ministeries van Volksgezondheid en Justitie en Veiligheid.",Binnenland,https://nos.nl//artikel/2479831-noodkreet-zorgverleners-zorg-voor-kinderen-en-zwangeren-in-azc-s-moet-beter
238347,2022-04-04 17:43:00,Doorwerken na kankerdiagnose: 'Louis van Gaal lijkt me een supervitale man',"Het regent beterschapswensen aan het adres van bondscoach Louis van Gaal, die gisteravond in het RTL-programma Humberto bekendmaakte dat hij al zo'n anderhalf jaar lijdt aan prostaatkanker. Voetbalclubs waar de 70-jarige Van Gaal heeft gewerkt wensen hem sterkte toe, onder meer FC Barcelona, Bayern München, Manchester United, Sparta Rotterdam en AZ. Ook de Belgische club Royal Antwerp FC, waar Van Gaal in de jaren 70 speelde, wenst hem veel moed toe: Van Gaal had het nieuws over zijn ziekte naar eigen zeggen alleen gedeeld met familie en naaste vrienden. De KNVB wil niet zeggen hoelang de voetbalbond er al van op de hoogte was. ""Wat een werkgever en werknemer bespreken, is iets wat tussen beiden moet blijven"", zegt een woordvoerder tegen persbureau ANP. ""Louis is de bondscoach en een werknemer van de KNVB. Natuurlijk hebben we hem veel beterschap gewenst."" Virgil van Dijk, aanvoerder van het Nederlands elftal, zegt dat hij in shock was toen hij het nieuws over Van Gaal gisteravond hoorde. De spelers van Oranje wisten tot dusverre niet dat hun bondscoach het afgelopen anderhalf jaar regelmatig 's avonds en 's nachts naar het ziekenhuis ging voor bestralingen. Patiënten die worden bestraald, werken in veel gevallen gewoon door, zegt Kees van den Berg, voorzitter van de Prostaatkankerstichting. ""Er zijn redelijk veel mensen die er niet zo veel last van hebben, of die pas later klachten krijgen. Dat is ook afhankelijk van iemands leeftijd en vitaliteit. Louis van Gaal lijkt me een supervitale man."" Zelf zette Van den Berg zijn werk als directeur van een bedrijf ook voort, toen hij tien jaar geleden de diagnose prostaatkanker kreeg. ""Met de huidige behandelingen kunnen mensen relatief goed leven met deze vorm van kanker. Hoewel dat natuurlijk per persoon en behandeling verschillend is."" Ieder jaar horen ongeveer 13.000 mannen dat ze prostaatkanker hebben. De meeste nieuwe patiënten zijn ouder dan 60 jaar, hoewel de ziekte ook voorkomt bij mensen rond de 50. Mannen die de ziekte in een vroeg stadium ontdekken, hebben een grote overlevingskans: de meeste patiënten met niet-uitgezaaide prostaatkanker zijn vijf jaar na de diagnose nog in leven. Bij patiënten bij wie de prostaatkanker is uitgezaaid naar de lymfeklieren of andere organen is dat 54 procent. Zij kunnen een levensverlengende behandeling krijgen van bijvoorbeeld bestralingen, chemotherapie en/of hormoontherapie. Ook de 50-jarige Marcel van den Berg gaf zijn baan als inkoper bij een grote financiële instelling niet op toen hij in 2019 te horen kreeg dat hij uitgezaaide prostaatkanker had. Weliswaar was hij na de diagnose drie maanden uitgeschakeld, maar daarna ging hij weer aan de slag. Hij krijgt nu om de drie weken een chemokuur. ""Je leest veel over bijwerkingen, dus ik had alles overgedragen aan collega's. Maar toen zat ik een week thuis en ging het best goed. Ik wilde geen half jaar Netflix kijken, dus heb ik mijn werk gebeld om te zeggen dat ik weer wilde beginnen."" Marcel van den Berg moet van zijn chemokuur steeds ongeveer een week herstellen. De overige tijd werkt hij door. ""Het valt me niet zwaarder dan voorheen, ik doe gewoon wat ik altijd deed."" Wat dat betreft begrijpt hij Van Gaal wel. ""Mensen denken dat je heel ziek bent en niets meer kan, terwijl dat niet het geval hoeft te zijn. Ik ben zelf bijvoorbeeld ernstig ziek, maar ik voel me niet ziek. En als je het niet voelt, wat doe je dan? Dan ga je je toch niet ziek melden?"" Sinds twee jaar werken ziekenhuizen met een nieuwe richtlijn voor het opsporen van prostaatkanker, met behulp van een MRI-scan: De Prostaatkankerstichting is overigens wel verbaasd over wat Van Gaal gisteren zei over onderliggend lijden. De voetbaltrainer stelde dat prostaatkankerpatiënten in de meeste gevallen niet doodgaan aan de kanker zelf, maar aan onderliggende ziektes. Voorzitter Kees van den Berg benadrukt dat ieder jaar ongeveer 2500 tot 3000 mensen overlijden aan prostaatkanker. Mensen met uitgezaaide prostaatkanker kunnen weliswaar een levensverlengende behandeling krijgen, maar ze kunnen meestal niet meer genezen. Van Gaal zei gisteren overigens niets over uitzaaiingen, wel gaf hij aan dat hij aan een agressieve vorm van prostaatkanker lijdt.",Binnenland,https://nos.nl/artikel/2423896-doorwerken-na-kankerdiagnose-louis-van-gaal-lijkt-me-een-supervitale-man
146288,2017-01-11 06:00:00,Trump Daily 11 januari: Bomb shell en speeches,"Een volle editie weer met een knaller van een primeur van CNN, Obama’s afscheidsspeech, Trumps persconferentie en tal van hoorzittingen. Enjoy! - CNN kwam afgelopen nacht met een bomb shell. De inlichtingendiensten hebben afgelopen vrijdag aan Trump een geheime memo van twee pagina’s laten zien met belastende gegevens over Trump. De Russen zouden ""persoonlijke en financiële"" informatie bezitten die Trump in verlegenheid kan brengen. In de briefing van de inlichtingendiensten staat ook dat er voortdurend contacten waren tussen de Trump-campagne en vertegenwoordigers van de Russische regering. Opvallend detail: een van de auteurs achter deze CNN-primeur is Carl Bernstein, de journalist die samen met Bob Woodward het Watergate-schandaal onthulde. Later werd duidelijk wat de bron is van dat verhaal. De memo was gebaseerd op dit geheime rapport dat BuzzFeed een uur later publiceerde. Daarin stond ook dat Trump ""golden showers"" had besteld bij prostituees voor een hotelbed in Moskou waar de Obamas hadden geslapen. De Russische geheime diensten zouden microfoons en verborgen camera’s hebben geïnstalleerd in de hotelkamer. - We moeten een kolossale slag om de arm houden bij dit verhaal. De bron is een voormalige agent van de Britse geheime dienst, die al sinds 1990 in Rusland actief is. Volgens CNN werkt hij nu voor een private beveiligingsfirma. Aanvankelijk werd hij ingehuurd door Republikeinen om modder over Trump te verzamelen, later werd hij ook gebruikt door Democraten. Hij was kennelijk zo verontrust door wat hij ontdekte, dat hij de FBI op de hoogte stelde. De Amerikaanse inlichtingendiensten zouden deze voormalige Britse spion op basis van zijn eerdere werk als betrouwbaar beschouwen. - Dit rapport is al maanden bekend in de hoogste overheidskringen en bij verschillende Amerikaanse media. Het is waarschijnlijk ook de bron van een eerdere beschuldiging van de Democratische Senaatsleider Harry Reid, dat de FBI belastende informatie achterhield over Trump. Tot nu toe heeft niemand de inhoud van het rapport kunnen verifiëren. De FBI onderzoekt momenteel of alle aantijgingen waar zijn. De inlichtingendienst neemt het verhaal serieus, maar vooralsnog beschouwt ze het rapport als ""unsubstantiated"". TWEET WATCH – Trump heeft gereageerd. “FAKE NEWS - A TOTAL POLITICAL WITCH HUNT!” - Afgelopen nacht hield president Obama zijn afscheidsspeech in Chicago, de stad waar zijn politieke carrière begon. Hier kun je de toespraak helemaal terugzien. Op alle platforms van de NOS en Nieuwsuur besteden we daar aandacht aan vandaag. Nieuwsuur zendt vanavond ook een reportage uit over het buitenlandse beleid van Obama. Obama blikte afgelopen nacht terug op acht jaar presidentschap. Het was een vrij ingetogen speech, die na de opsomming van zijn prestaties veranderde in een college Amerikaanse democratie. “Onze democratie wordt bedreigd als we haar als een vanzelfsprekendheid aannemen.” Burgers hebben volgens Obama niet alleen rechten, maar ook plichten. Een plicht om ook te luisteren naar de argumenten van mensen met wie je het niet eens bent. Het was een pleidooi voor Amerikanen om uit hun “bubble” van gelijkgestemden te stappen. - Om 17.00 uur Nederlandse tijd houdt Trump zijn langverwachte persconferentie. De president-elect heeft al sinds juli geen persconferentie meer gegeven. Te verwachten was: vragen over Rusland, Obamacare, de aanstelling van zijn schoonzoon als “senior adviser” en benoemingen voor het Hooggerechtshof. Maar ik vermoed dat al deze onderwerpen ondergesneeuwd raken door het laatste nieuws over de FBI. - Vandaag zit de agenda van de Senaat ramvol met hoorzittingen. Het Office for Government Ethics had eerder al gewaarschuwd dat het niet genoeg tijd had gehad om de kandidaat-ministers door te lichten. De Democraten vroegen om uitstel, maar de Republikeinen weigerden dat. Toch is vandaag de hoorzitting van miljardair Betsy DeVos, de beoogde minister van Onderwijs met Nederlandse wortels, uitgesteld naar volgende week. Dit stuk legt uit waarom ze niet onomstreden is. Ook de hoorzitting van Wilbur Ross (Handel) is uitgesteld. - Alle ogen zijn vandaag gericht op Rex Tillerson, die Trump heeft voorgedragen als minister van Buitenlandse Zaken. Tillerson is de ceo van oliemaatschappij ExxonMobil. Democraten én Republikeinen hebben grote aarzelingen vanwege zijn hechte banden met Vladimir Poetin. Verwacht stevige vragen. De hoorzitting begint om 15.00 uur Nederlandse tijd en is hier live te volgen.",Buitenland,https://nos.nl/artikel/2152422-trump-daily-11-januari-bomb-shell-en-speeches.html
31512,2012-02-06 18:19:00,Explosieven onschadelijk gemaakt,"De Explosieven Opruimingsdienst (EOD) heeft de explosieve stoffen onschadelijk gemaakt die eerder vandaag in een huis in het Drentse Nieuweroord zijn gevonden. In dat huis woonde een 17-jarige jongen, die afgelopen nacht dood werd gevonden. De politie zegt dat het niet om een grote hoeveelheid explosieve stoffen ging, maar dat ze wel relatief gevaarlijk waren. De politie wilde niet zeggen om welke stoffen het gaat. Omdat sommige explosieven al waren gemengd, werd besloten de EOD in te schakelen. Die heeft de mengsels in een weiland achter het huis van de jongen tot ontploffing gebracht. De bewoners van zo'n twintig huizen werden tijdelijk elders ondergebracht. Zij zijn inmiddels weer thuis. De jongen van 17 werd afgelopen nacht gevonden in de buurt van zijn ouderlijk huis. Hij is waarschijnlijk door een explosie om het leven gekomen. De politie spreekt van een klein wonder dat de explosieven in het huis niet eerder zijn afgegaan. Een woordvoerder sprak van een ""zeer gevaarlijke situatie"".",Binnenland,https://nos.nl/artikel/337988-explosieven-onschadelijk-gemaakt.html
87347,2014-08-06 09:02:00,Toeristensector Rusland stort in,"""Russen zijn bang dat ze niet welkom zijn in het buitenland of dat het er zelfs gevaarlijk is"", zegt verslaggever Kysia Hekster in Moskou in gesprek met het NOS Radio 1 Journaal. Sinds de crisis uitbrak in Oost-Oekraïne is de Russische toeristensector zo goed als ingestort. Er zijn 30 tot 50 procent minder vakanties geboekt en de ene na de andere touroperator gaat failliet. Het is een indirect gevolg van de sancties tegen Rusland. ""Ze spreken hier over de totale ineenstorting van de toeristenindustrie. Niet omdat de reisbureaus direct onder de sancties vallen, maar indirect heeft het wel te maken met de crisis in Oekraïne. Er zijn beelden van lange rijen wachtende mensen voor de reisbureau's die hopen hun geld terug te krijgen. Tienduizend Russen zijn gestrand in het buitenland."" ""Er zijn slechte en onzekere economische vooruitzichten, de roebel is 10 procent gedaald ten opzichte van de dollar en Russen zijn bang dat ze niet welkom zijn in het buitenland of dat het er zelfs gevaarlijk is. Dat wordt hier ook op televisie gezegd door de overheid, dat ze daarom beter in eigen land op vakantie kunnen gaan. Zo'n advies klinkt vrijblijvend, maar veel Russen vatten dat niet zo op. Dat zijn een paar redenen die leiden tot 30 tot 50 procent minder boekingen."" ""Ze onderzoeken nu wat ze kunnen doen, of de reisbureaus meer onder overheidscontrole komen te staan. Maar dat is merkwaardig, want de overheid vormde in april eigenlijk direct zelf de aanleiding voor de ineenstorting. Toen de eerste sancties werden uitgevaardigd, was de reactie van Rusland een verbod voor mensen die werken bij hulpdiensten, politie of het leger om naar het buitenland te gaan. Vooral naar landen die een uitleveringsverdrag hebben met grote vijand Amerika. Ze zijn bang dat er geheime informatie in die landen terechtkomt. Dat gaat overigens om miljoenen mensen."" ""Het gaat in Rusland anders dan bij ons. In Nederland boeken mensen via internet en er zijn al veel touroperators failliet gegaan. Hier in Rusland slagen touroperators erin heel goedkope aanbiedingen te doen die je niet via internet kunt vinden. Daarom boekt het leeuwendeel van de Russen nog altijd zo'n all-inclusivevakantie via een touroperator. Er zijn maar liefst vijf grote reisbureaus over de kop gegaan. De mensen hier zijn bang dat het einde nog lang niet in zicht is.""",Buitenland,https://nos.nl/artikel/683330-toeristensector-rusland-stort-in.html
6669,2010-06-24 21:39:00,Hof: homohuwelijk per land regelen,"Landen die deel uitmaken van de Raad van Europa mogen zelf uitmaken of ze het homohuwelijk toestaan. Dat heeft het Europees Hof voor de Rechten van de Mens bepaald in een zaak rond twee Oostenrijkse homo's. Die mochten wel een partnerschap aangaan, maar niet trouwen. Het Hof vindt dat het toestaan van het homohuwelijk moet worden overgelaten aan afzonderlijke regeringen, omdat die het best op de hoogte zijn van de zeden en gebruiken in dat land. Bovendien kunnen homo's in Oostenrijk met het geregistreerd partnerschap vrijwel dezelfde rechten krijgen als met een huwelijk, oordeelde het hof.",Buitenland,https://nos.nl/artikel/167226-hof-homohuwelijk-per-land-regelen.html
67977,2013-09-26 12:11:00,Greenpeace-filmpje toont schoten,"Greenpeace heeft beelden op internet gezet van de Russische speciale eenheid die vorige week optrad tegen actievoerders bij een olieplatform. Daarop is te zien en te horen dat de Russen inderdaad meerdere keren hebben geschoten, zoals Greenpeace eerder al stelde. De Russische eenheid probeerde twee actievoerders die op de voet van het boorplatform van Gazprom waren geklommen, daar vanaf te halen. Daarbij werden twee zwarte rubberbootjes ingezet. Op het YouTube-filmpje is te zien hoe medewerkers van Greenpeace in twee grote rubberboten probeerden de Russen te hinderen. De actievoerders zetten hun boten pas in de achteruit toen er salvo's klonken. Eerst werd er in het water geschoten en vervolgens nog drie keer in de lucht. De milieu-organisatie zei vorige week al dat het om waarschuwingsschoten ging, hoewel de Russen wel hadden gedreigd raak te schieten als Greenpeace het gebied bij Nova Zembla niet zou verlaten. Niemand raakte gewond. De dertig opvarenden van het Greenpeace-schip Arctic Sunrise staan vandaag in Moermansk voor de rechter.",Buitenland,https://nos.nl/artikel/555532-greenpeace-filmpje-toont-schoten.html
2429,2010-03-07 14:50:00,Nieuwe polio-campagne West-Afrika,"De VN en het Rode Kruis hebben een nieuwe campagne gelanceerd om polio in West- en Centraal-Afrika uit te roeien. Zo'n 400.000 medici en vrijwilligers gaan in negentien landen van deur tot deur om kinderen onder de vijf jaar te vaccineren. In Afrika is al eerder geprobeerd het polio-virus te verdrijven, maar dat leverde onvoldoende resultaat op omdat er te weinig kinderen werden ingeënt. In landen als Nigeria was tegenwerking van religieuze leiders. Die zeiden bijvoorbeeld dat de vaccinaties bedoeld waren om vrouwen onvruchtbaar te maken, of met hiv te besmetten. Maar nu zouden religieuze groepen wel meewerken.",Buitenland,https://nos.nl/artikel/142028-nieuwe-polio-campagne-west-afrika.html
64235,2013-07-24 18:24:00,Ramen Utrecht moeten dicht,"De laatste prostitutieramen in Utrecht gaan dicht. Morgen om 9.00 uur moeten de ramen sluiten. Er zijn voldoende aanwijzingen voor mensenhandel, zegt de rechter. De gemeente Utrecht trekt de vergunning in van de laatste raamexploitant die nog actief was, Wegra. Het bedrijf wilde dat met het kort geding voorkomen, maar dat is dus niet gelukt. Eerder werden de vergunningen van vier andere exploitanten al ingetrokken. Nu was als laatste ook Wegra aan de beurt. Wegra heeft 98 ramen op het Zandpad en 17 in de Hardebollenstraat. Utrecht trekt de vergunning in vanwege mensenhandel. De werktijden van de prostituees wijzen daarop. Ook zijn er dames die de naam van hun handelaar op hun lijf hebben getatoeëerd. Een oud-manager van Wegra is bovendien verdachte in een mensenhandelzaak. Wegra ontkent dat er sprake is van mensenhandel en zegt dat het de prostituees goed in de gaten houdt. De rechter gelooft dat niet. Ofwel Wegra wist van de mensenhandel, zegt de rechter, ofwel het bedrijf hield onvoldoende toezicht. En zelfs als het grootste deel van de ramen van Wegra wel aan de gemeentelijke eisen voldoet, is de kleinste aanwijzing reden genoeg om ze allemaal te sluiten. Bij de rechtszaak vandaag waren ook enkele prostituees aanwezig. De meesten hadden zonnebrillen en hoofddoeken op omdat ze niet herkend wilden worden. Eén van hen zei dat ze niet wilde dat de ramen zouden sluiten. Ze noemde het Zandpad een veilige werkplek. Een aantal prostituees heeft aangekondigd morgen bij het stadhuis tegen de sluiting te gaan protesteren. ",Binnenland,https://nos.nl/artikel/533076-ramen-utrecht-moeten-dicht.html
213283,2020-07-27 17:39:00,Goudkoorts jaagt prijs op in crisistijd: wat maakt goud zo bijzonder?,"Goud is op dit moment peperduur. Het hing al een tijd in de lucht dat goud op weg was naar nieuwe prijsrecords. Met 1940 dollar per troy ounce, het standaard goudgewicht van 31,1 gram, is het oude record van 1921 dollar van september 2011 verpulverd. Omgerekend kost een kilo goud nu 53.400 euro. Goud is overal en van alle tijden. Het is van oudsher het meest gebruikte edelmetaal voor sieraden, pracht en praal en geld. Goud roest niet en vergaat niet en is een hele goede geleider van warmte en elektriciteit. Goud zit daarom in mobiele telefoons, in hitteschilden van satellieten ruimtevaart en zelfs in je gebit. Maar alles bij elkaar is goud ook interessant voor beleggers want, waardevast in tijden van crisis. Centrale banken houden een hoeveelheid goud aan als baken van vertrouwen en financiële buffer. Wereldwijd hebben centrale banken 34.905 ton goud in de kluizen liggen. De Nederlandsche Bank bezit 612,5 ton goud. Bij de huidige goudprijs is dat 32,7 miljard euro waard. Een derde daarvan, zo'n 15.000 goudstaven, ligt in de kluis in Amsterdam. De rest van het goud is opgeborgen in New York, Ottawa en Londen in de kluizen van de centrale banken van de VS, Canada en het Verenigd Koninkrijk. Bij paniek en dalende koersen op de financiële markten spint goud vaak garen. In tijden van crisis en economische problemen en inzakkende aandelenbeurzen is goud gewild als alternatief voor aandelen of obligaties. Het geldt als een veilige belegging in onzekere tijden. Het edelmetaal is bovendien fysiek, je hebt echt iets in handen, en het behoudt door de eeuwen heen zijn waarde. In de afgelopen maanden nam de vraag naar goud toe, ondanks dat financiële markten zich sterk herstelden na de eerste coronaklappen. Gouden munten en goudbaren, kleine blokjes goud, waren bijna niet aan te slepen en beleggen in het edelmetaal is immens populair. Volgens goud-analist Georgette Boele van ABN Amro moet je verschil maken tussen goudstaven en munten sparen, en beleggen in goud. ""Het eerste is goud kopen en opsparen als financiële buffer, het tweede is een belegging om rendement te maken."" De gemiddelde goudproductie bedraagt 4307 ton per jaar. In 2019 was China de grootste goudproducent met 383 ton, gevolgd door Rusland (329,5 ton), Australië (325,1 ton), de Verenigde Staten (200,2 ton) en Canada (182,9 ton). De gemiddelde jaarlijkse consumptie van goud bedraagt 4282 ton. Daarvan is 52 procent (2233 ton) voor sieraden, 27 procent (1177 ton) voor goudstaven en munten, 9 procent voor de industrie en elektrotechnologie (384 ton), 8 procent voor centrale banken (goudreserves) (341 ton) en 3 procent voor beleggers/financiële producten (147 ton). Veel beleggers investeren niet zozeer in fysiek goud, maar in goud-ETF's (Exchange Traded Fund). Dat zijn indextrackers, financiële beleggingsproducten die beleggen in de goudprijs, goudfondsen of goudmijnen. ""De goud-ETF's zijn inmiddels goed voor zo'n 3300 ton goud. Dat is bijna gelijk aan de hele jaarproductie van goud"", zegt Boele. Ter vergelijking: gemiddeld zijn etf's goed voor 147 ton per jaar. ""Stel dat beleggers morgen besluiten om uit goud te stappen kun je je voorstellen hoe hard de prijs dan inklapt"", waarschuwt Boele. Corona, handelsoorlogen en het monetair beleid van centrale banken wakkeren de goudkoorts aan. ""Er is veel geld gedrukt, de rente is laag. Dat leidt tot een vlucht in goud. Goud kent geen rente, nul of negatief, dus goud is nu aantrekkelijk"", denkt Boele. Ook de zwakkere dollar helpt daarbij. ""Goud doet het altijd goed als de dollar laag is."" De geo-politieke spanningen en onzekerheid over de economie zorgen voor een zoektocht van beleggers naar veiliger oorden en betere rendementen. ""De markt heeft argwaan over de vlucht die aandelenkoersen hebben genomen"", denkt Rabobank-strateeg Teeuwe Mevissen. De goudzoekers drijven de prijs op en het einde lijkt nog niet in zicht. Boele: ""2000 dollar per troy ounce wordt het volgende niveau, het nieuwe focuspunt, eind volgend jaar, denken wij."" Ook Mevissen rekent op hoge goudprijzen. ""Ik zie geen reden waarom de goudprijs omlaag zou kunnen gaan. Er heerst geopolitieke spanning, vanwege de handelsoorlog tussen de VS en China, maar ook vanwege de relatie tussen Hongkong en Taiwan. En corona is nog niet voorbij."" De hoge goudprijs is volgens Boele ook een verlokking voor mensen die hun oude gouden ringen en kettingen willen verzilveren. ""Als je krap bij kas zit, is dit een goed moment om je oude goud in te wisselen.""",Economie,https://nos.nl/artikel/2342004-goudkoorts-jaagt-prijs-op-in-crisistijd-wat-maakt-goud-zo-bijzonder.html
78388,2014-03-13 08:39:00,Pro-Rusland-campagne op dreef,"Door redacteur Jan Talens op de Krim Wie niet beter weet, waant zich in Rusland. In het stadje Bachtsjisarai, precies tussen Simferopol en Sebastopol in, wappert overal de Russische driekleur. Er wordt driftig campagne gevoerd voor het referendum aanstaande zondag. De bevolking van de Krim mag zich dan uitspreken over een aansluiting bij Rusland. In het centrum rijden auto's toeterend rond met Russische vlaggen uit de ramen. Alles is een grote lofzang op Rusland. Over Oekraïne hoor je niemand. Alle campagneposters, billboards en leuzen zijn zonder uitzondering voor aansluiting bij Rusland. Op het centrale plein zijn honderden mensen op een campagnebijeenkomst, onder toeziend oog van een metershoog standbeeld van oud-Sovjetleider Lenin. Ze dragen een Russische vlag ter grootte van een tennisveld boven hun hoofd en joelen ""Rusland, Rusland"". Uit de luidsprekers schallen voorspellingen van de zege die van Moskou verwacht wordt. Een jonge vrouw staat trots met een grote Russische vlag te zwaaien. Zij ziet de Krim graag samengaan met Rusland. ""We zien een heldere toekomst voor onze kinderen"", zegt ze. Ze citeert zo bijna letterlijk oude propagandaleuzen uit de Sovjettijd. Ondertussen neemt ze haar dochtertje over van haar man en geeft hem de vlag. Het referendum van aanstaande zondag is voor haar een grote stap voorwaarts. Een andere vrouw is ook lyrisch over de lonkende band met Moskou. ""Poetin is een geweldige man. Dat God hem behoede. Wij zijn allemaal Russen."" Officieel is Bachtsjisarai een stadje van de Krim-Tataren. Een kilometer van het centrale plein verwijderd staat een oude, maar keurig onderhouden moskee. Maar hier geen spoor van het ophanden zijnde referendum. Op straat is het nagenoeg uitgestorven. Ook is het rustig bij de Oekraïense basis aan de grote doorgaande weg. De commandant is een etnische Rus. Hij zegt dat er dagelijks pro-Russische milities voor de poort staan om z'n manschappen te sarren. Ze roepen op om over te lopen. Maar daar piekert hij niet over. En z'n manschappen ook niet, zegt hij. Op de basis wappert nog altijd de Oekraïense vlag en sarrende mannen zijn nergens te bekennen. Heel anders is dat bij de andere legerbasis in Bachtsjisarai, boven op de berg. Die is inmiddels stevig in handen van een zelfbenoemde commandant en een groep gewapende Russische kozakken. Ze noemen zichzelf de Nationale Garde van de Krim. Het eigen leger. Tientallen Oekraïense militairen druppelen rond lunchtijd ongehinderd de poort uit. Ze mogen straks ook gewoon weer terug. Maar ze zijn allemaal ongewapend en hebben niks meer te vertellen. De militiecommandant wil ons wel vertellen hoe hij de basis in handen kreeg. ""We zijn gewoon naar binnen gelopen. Niemand hield ons tegen."" Inmiddels staan zijn mannen met hun wapens op de binnenplaats en waakt een burgerwacht met rode armbanden voor de poort. We vragen hem waarom deze basis wel is bezet en de andere basis, beneden langs de grote weg, niet. ""We bekijken de situatie van dag tot dag. Dat probleem komt morgen wel"", zegt hij en haast zich naar binnen. De ontwikkelingen op de Krim gaan snel, zo blijkt. Want nog geen twee uur later wordt ook de basis beneden belaagd. Er duiken vier grote legertrucks op met tientallen gemaskerde mannen zonder insignes. Zwijgzaam en zwaar bewapend. Ondanks de blokkade kunnen we nog even met de commandant van de Oekraïense basis spreken. Hij negeert de provocatie van de ""groene mannetjes"", zoals hij de plots opgedoken militairen noemt. Ze komen de basis dan ook niet binnen. ""Iedere dag verschijnen ze hier aan de poort en ze willen dat we trouw aan het volk van de Krim beloven. Dat doen wij niet. Het parlement van de Krim heeft niets over ons te zeggen"", aldus de commandant. Een stoet toeterende campagnevoerders heeft de blokkade van de basis inmiddels ook in de gaten gekregen. Ze stoppen direct naast de onbekende militairen. Met hun Russische vlaggen en leuzen vieren ze de komst van de onbekende militairen als een overwinning. ""Zij brengen vrede"", schreeuwt een van hen door een megafoon. De claxons onderstrepen zijn kreten. De pro-Rusland-campagne voor het referendum draaide al op volle toeren. Maar in Bachtsjisarai krijgt de politieke campagne nog een extra zetje van de militaire campagne van de 'groene mannetjes'.",Buitenland,https://nos.nl/artikel/622506-pro-rusland-campagne-op-dreef.html
148365,2017-02-13 06:00:00,Nieuwe robotacademie mikt op 30.000 cursisten per jaar,"Een Brabants bedrijf is met steun van de overheid en universiteiten bezig met het opzetten van een 'robotacademie'. Het is de bedoeling dat daar jaarlijks 30.000 mensen worden opgeleid in de omgang met robots. De opleiding gaat dit jaar al van start. De driedaagse robotica-training is vooral bedoeld voor productiemedewerkers. ""Mensen op de werkvloer zijn immers degenen die in aanraking komen met robots. Zij moeten ermee werken, zij krijgen meer met de impact te maken dan hun leidinggevenden"", zegt initiatiefnemer Mark Menting. Werknemers krijgen niet alleen cursus hoe met de robots om te gaan. Ze worden ook gerustgesteld. ""We willen de cursisten ook leren dat robots geen bedreiging hoeven te zijn, maar juist hun baan kunnen redden"", zegt Menting. ""Als je straks geen dozen meer hoeft te stapelen, heb je juist meer tijd om andere dingen te doen op de werkvloer."" Menting is een van de oprichters van het bedrijf Smart Robotics uit Best. Dat uitzendbureau voor robots, het eerste in de wereld, werd in 2015 opgericht en draait al sinds de tweede maand winst. ""We kunnen onze robots flexibel inzetten en verschillende vaardigheden leren. Daar is veel vraag naar."" De start-up groeit sterk en verhuisde daarom onlangs van de Eindhovense High Tech Campus naar Best. ""In 2015 startten we met z’n viertjes, nu hebben we vijftien werknemers. En volgend jaar zijn dat er twee keer zo veel. Met gemak."" Het is nog niet duidelijk waar de roboticalessen gaan plaatsvinden. ""Soms zal het bij de bedrijven zelf zijn, maar het kan ook op andere plekken en misschien zijn er mogelijkheden op de universiteiten. Op ons hoofdkwartier gaat het voorlopig niet gebeuren, want we hebben nu al ruimtegebrek. Maar ach, het pand naast ons staat leeg, dus wie weet."" Met de uitzendrobots heeft Menting een nieuwe markt aangeboord. Het is volgens hem een logische stap. “Ik heb zelf een aantal uitzendbureaus in de regio Eindhoven gerund. Mijn compagnon was programmamanager robotica op de TU Eindhoven, dus het was snel duidelijk: we moesten iets doen met robots en uitzenden."" ""Veel bedrijven zitten te springen om robots die je flexibel kunt inzetten. Ze kunnen ze inhuren in een piekperiode en als de productie daalt, halen wij ze weer op. Ja, dan worden ze als het ware ontslagen. Maar robots zeuren daar niet over. Bovendien staat er meestal alweer een andere klant klaar."" De toekomst ziet er volgens Menting goed uit. ""Robotica is een enorme groeimarkt. Robots zijn al bijna overal en dat wordt alleen maar meer. Denk aan zelfrijdende auto’s en moderne stofzuigers, maar de impact wordt veel groter. De hele maatschappij en de manier waarop je werkt gaat veranderen. Drone-technologie, robotica in de zorg. Overal ga je robots tegenkomen.""",Economie,https://nos.nl/artikel/2157991-nieuwe-robotacademie-mikt-op-30-000-cursisten-per-jaar.html
187136,2019-01-08 10:49:00,Overheidsingrijpen leidt nog niet tot snellere afhandeling gaswinningsclaims,"De oprichting van een nieuw loket voor de schadeafhandeling door de gaswinning in Groningen heeft nog niet geleid tot een snellere afhandeling. De Tijdelijke Commissie Mijnbouwschade Groningen (TCMG) bevestigt berichtgeving in de Volkskrant dat er vorige jaar ruim 2400 claims zijn afgewikkeld. Bij de NAM was dat twee jaar eerder nog ruim 24.000. Voor dit jaar wordt beterschap verwacht. Precies een jaar geleden was er bij Zeerijp een aardbeving met een kracht van 3,4. De overheid besloot daarna om het afhandelen van de bevingsschade in eigen hand te nemen. Daarvoor werd de TCMG werd opgericht. De schadeclaims werden voor die tijd afgehandeld door de NAM zelf, die daarvoor het Centrum Veilig Wonen in de hand had genomen. De bedoeling was dat de schadeclaims voortaan sneller en ruimhartiger zouden worden afgehandeld. Uit cijfers blijkt nu dat daar in het eerste jaar nog weinig van terecht is gekomen. Er werden 13.472 claims overgenomen van de NAM. In 2018 kwamen daar nog ruim 6600 nieuwe claims bij. Aan het einde van het jaar waren er in totaal 17.500 zaken nog niet afgehandeld. De TCMG zegt in een reactie dat er tijd nodig was en verwacht dat de achterstand in 2019 weggewerkt zal worden. De instantie kampte met een gebrek aan onafhankelijke experts om de omvang van de schade vast te stellen. Dat probleem is nu opgelost. ""We hadden in het begin maar vijftien onafhankelijke experts, waar het er zestig hadden moeten zijn. We hebben nu meerdere partijen die deskundigen leveren. Daar zien we nu het effect van"", vertelt woordvoerder Jouke Schaafsma van TCMG. Bij het loket komen ongeveer 100 schademeldingen per week binnen. Met de inzet van de nieuwe deskundigen kan de instantie nu zo'n 350 schadeopnames per week doen. Daarmee kan de achterstand worden ingelopen. ""Het is wel zaak dat de Groninger dat ook gaat merken. Dat is op dit moment nog onvoldoende aan de gang, maar we hebben wel de indruk dat dit de komende weken gaat gebeuren"", zegt Schaafsma. Susan Top van het Groninger Gasberaad vindt dat positieve verwachting van de TCMG vooral is gebaseerd op prognoses. ""We moeten vooral ons hart vasthouden als er weer een stevige beving is. Dan stroomt het net zo hard weer vol"", zegt zegt ze bij het NPO Radio 1 programma Spraakmakers. Top houdt dan ook vast aan een generaal pardon voor de groep Groningers die heel lang wacht op een schadevergoeding. ""Dat is vooral bedoeld om lucht te creëren. Laat een aannemer beoordelen hoe groot de schade is en beoordeel zijn bevindingen. Dan ben je een hele grote bulk kwijt."" Zo'n 135 huizen die onveilig of onverkoopbaar waren, zijn in de afgelopen vijf jaar opgekocht door de NAM. Bijna de helft van die huizen staat leeg, een aantal zijn gesloopt, de rest vond een nieuwe eigenaar. Mark van Dijken kocht een huis van de NAM. Het zou anders gesloopt worden. Met hulp van zijn vader en opa is het huis opgeknapt en aardbevingsbestendig geworden:",Binnenland,https://nos.nl/artikel/2266566-overheidsingrijpen-leidt-nog-niet-tot-snellere-afhandeling-gaswinningsclaims.html
159283,2017-08-11 13:59:00,'HBO bood hackers 250.000 dollar aan om niets meer te lekken',"De hackers die afgelopen week een aantal scripts van de serie Game of Thrones online hebben gezet, hebben weer iets gelekt. Deze keer gaat het om een e-mail van HBO waarin het bedrijf de hackers 250.000 dollar aanbiedt als ze stoppen met dingen te lekken. Meerdere Amerikaanse entertainmentwebsites hebben de e-mail ingezien. In de e-mail wordt het bedrag als een 'beloning' aangeboden. Het geld zou volgens het bedrijf normaal gesproken gebruikt worden voor een programma voor IT-professionals, die beloond worden voor het vinden ""van dit soort dingen."" Ook vraagt het bedrijf in de e-mail om meer tijd om de dingen te regelen die de hackers eisen. De hackers stuurden een video naar de ceo van HBO waarin ze hun 'jaarsalaris' (12 tot 15 miljoen dollar) aan bitcoins eisten. Het bedrijf kreeg drie dagen de tijd om over de brug te komen. Betaalde HBO niet, dan zouden de hackers 1,5 terabyte aan informatie lekken. Inmiddels zijn er al meerdere dingen door de afpersers gelekt: afleveringen van de series Ballers en Room 104, scripts van Game of Thrones, e-mails, financiële overzichten en marketingplannen. En nu dus ook deze e-mail. De lollige manier waarop HBO het geld aanbiedt in de e-mail is bewust gekozen, vertelt een medewerker van HBO aan Variety. Zo hoopte het bedrijf tijd te winnen en beter te kunnen inschatten hoe serieus de situatie was. HBO heeft nog niet op het nieuws gereageerd. ",Tech,https://nos.nl/artikel/2187540-hbo-bood-hackers-250-000-dollar-aan-om-niets-meer-te-lekken.html
118348,2015-11-30 14:25:00,ING komt met mobiel betalen via Android,"Klanten van ING die een Android-toestel hebben dat nfc (near field communication) ondersteunt en op Android 4.4 draait, kunnen vanaf nu met hun smartphone betalingen doen. Nfc is een technologie die het mogelijk maakt om op maximaal tien centimeter afstand te communiceren met een bepaald apparaat. Het is de tweede bank in Nederland waar dit kan. Eerder dit jaar introduceerde Rabobank de Wallet, een app met een vergelijkbare functionaliteit. Verschil is wel dat ING het systeem beschikbaar stelt voor alle Android-toestellen die de technologie ondersteunen en Rabobank ervoor heeft gekozen om alleen de duurdere Samsung-toestellen, de Galaxy S4, 5, 6, de 6 Edge en de Note 3 te ondersteunen. De apps van ING en de Rabobank zijn nog niet beschikbaar voor Apple-apparaten. Of de Rabobank de ondersteuning binnenkort gaat uitbreiden naar andere merken is onbekend. Een woordvoerder laten weten dat de bank continu kijkt naar nieuwe mogelijkheden om meer telefoons toe te voegen aan het lijstje en benadrukt dat de bank met de ondersteuning van Samsung een derde van de markt bereikt. ABN Amro is ook bezig met betalen via een smartphone. Wanneer hun app beschikbaar komt is nog onduidelijk. Betalen via de smartphone wordt steeds populairder. Naast banken zijn ook Apple, Google en Samsung druk bezig om diensten wereldwijd uit te rollen waarmee klanten kunnen betalen. De diensten zijn in Nederland nog niet beschikbaar.",Economie,https://nos.nl/artikel/2072265-ing-komt-met-mobiel-betalen-via-android.html
129703,2016-05-04 15:15:00,"250.000 euro boete per geweigerde vluchteling, als het aan Brussel ligt","De Europese Commissie is het eens geworden over het betalen van forse boetes als landen weigeren asielzoekers op te nemen. Volgens Eurocommissaris Timmermans is de maatregel nodig om de solidariteit in Europa te handhaven. ""Het is of solidariteit of we gaan ten onder als Europa"", aldus de commissaris. De Europese Commissie wil weigerachtige landen 250.000 euro boete opleggen per vluchteling die niet mag komen. De frontlijnstaten, zoals hij ze noemde, Italië en Griekenland krijgen door hun ligging vrij veel asielzoekers en die landen hebben behoefte aan een herverdelingsmechanisme. Daarom wil de Commissie de regels van het akkoord van Dublin aanpassen. Daarin staat dat vluchtelingen asiel moeten aanvragen in het land waar ze aankomen. ""Dublin werkt niet, omdat landen op zichzelf zijn aangewezen en geen hulp van andere landen krijgen"", zegt Timmermans. ""We moeten onze politiek aanpassen, want het is een illusie om te denken dat er nooit meer asielzoekers zich komen melden aan de Europese grenzen. We moeten onze regels verbeteren, zodat mensen die echt asiel nodig hebben dat ook krijgen."" De Europese Commissie wil de solidariteit nu afdwingen via de boete. Verder wordt de Europese database waar vingerafdrukken worden verzameld uitgebreid. Nu hebben landen geen toegang tot elkaars gegevens. De bedoeling is dat via die database sneller duidelijk wordt of iemand al elders asiel heeft aangevraagd. De parlementen van de nationale lidstaten moeten zich nog uitspreken over de nieuwe plannen van de Europese Commissie. Hongarije heeft zich al wel uitgesproken, de minister van Buitenlandse Zaken noemt het voorstel chantage.",Buitenland,https://nos.nl/artikel/2103096-250-000-euro-boete-per-geweigerde-vluchteling-als-het-aan-brussel-ligt.html
60970,2013-06-04 04:39:00,Huizen centrum R'dam ingestort,"In het centrum van Rotterdam zijn twee slooppanden ingestort. Het gaat om twee voormalige woonhuizen in de Drievriendenstraat, dicht bij het Centraal Station. De woningen waren onbewoond en afgezet met hekken. Omdat de politie zeker wilde zijn dat er niemand onder het puin lag, is een speurhond ingezet. Die heeft niets gevonden. De politie en de brandweer doen nog onderzoek naar de oorzaak van de instorting.",Binnenland,https://nos.nl/artikel/514036-huizen-centrum-r-dam-ingestort.html
51825,2013-01-14 02:22:00,'Zorgen over financiën gemeenten',"Provincies maken zich zorgen over de verslechterde financiële positie van gemeenten. Dat staat in het FD. Volgens de krant hadden veel gemeenten grote moeite om hun begroting voor dit jaar rond te krijgen. De provincies moeten die begrotingen goedkeuren. ""In het begin van de crisis hadden gemeenten nog wel wat middelen achter de hand, maar die reserves raken uitgeput. Dat is risicovol, vooral omdat er nog de nodige bezuinigingen aankomen dit jaar. Gemeenten moeten echt structureel zaken gaan veranderen"", zegt de Utrechtse gedeputeerde Van Lunteren in het Financieele Dagblad. Utrecht had volgens de krant bij 14 van de 26 gemeenten serieuze kanttekeningen bij de meerjarenbegroting. In Overijssel kreeg meer dan de helft van de gemeenten de begroting voor 2013 niet sluitend. Alleen doordat deze gemeenten konden aantonen dat zij hun financiën op langere termijn op orde krijgen, wisten ze goedkeuring van de provincie te krijgen. Gemeenten kampen door de aanhoudende crisis met flinke verliezen op hun grondaankopen. Er worden amper meer nieuwe huizen gebouwd waardoor ze blijven zitten met hun grond en alle kosten van dien. Ook stijgen de kosten voor de bijstand en krijgen gemeenten minder geld van het Rijk.",Binnenland,https://nos.nl/artikel/461451-zorgen-over-financien-gemeenten.html
218947,2020-12-08 20:31:00,"Niet een miljoen, maar 500.000 BioNTech/Pfizer-vaccindoses in januari","Nederland krijgt in januari naar verwachting 507.000 doses van het BioNTech/Pfizer-vaccin. Dat zegt het ministerie van Volksgezondheid op basis van ""nieuwe, recente informatie"". Eerder ging minister De Jonge nog uit van een miljoen doses, die al in de laatste week van december zouden komen. In het eerste kwartaal van volgend jaar volgen na die 507.000 nog eens 1,7 miljoen doses. De vaccins zijn dan verpakt in partijen van 975 doses en moeten bewaard worden bij -75 graden. ""Dat maakt kleinschalige distributie nogal onhandig"", zei De Jonge op de persconferentie. Een woordvoerder van Pfizer zegt in een reactie dat half november al bekend was dat Pfizer wereldwijd maar 50 miljoen vaccins kon leveren, in plaats van de toegezegde 100 miljoen. De Europese Unie bleef echter rekenen met het oude getal. Toen minister De Jonge op 1 december bekend maakte dat Nederland een miljoen vaccins zou krijgen, was die informatie dus al achterhaald. Eerder zei De Jonge dat ""als alles meezit"" de vaccinatie rond 4 januari begint. Het lijkt hem nu wat minder waarschijnlijk dat er in de eerste week van januari wordt gevaccineerd, omdat het vaccin ook pas in die week geleverd wordt. ""En als ik zie wat daarvoor moet gebeuren omdat we daarvoor dus een grootschaliger of centrale locatie moeten hebben om daar te gaan vaccineren, dan zeg ik nog steeds op zijn vroegst in januari. Maar alles is erop gericht zo vroeg mogelijk in januari te vaccineren."" Per persoon zijn twee doses nodig. Zorgmedewerkers van verpleeghuizen ontvangen als eerste een oproep om gevaccineerd te worden. Deze groep wordt op zo'n 30 priklocaties gevaccineerd, die de GGD verspreid over het land gaat inrichten. Na de medewerkers van verpleeghuizen volgen de medewerkers uit de gehandicaptenzorg en thuiszorg. Ook zij krijgen het vaccin van BioNTech/Pfizer aangeboden. Tegelijkertijd wil het ministerie ook zo snel mogelijk starten met het inenten van bewoners van verpleeghuizen en instellingen voor mensen met een verstandelijke beperkingen. Zij krijgen het vaccin van Moderna aangeboden. Volgens de laatste berichten krijgt Nederland in het eerste kwartaal 390.000 doses van het Moderna-vaccin. ""Hiermee leggen we een nieuw stukje van de complexe puzzel"", aldus De Jonge. ""Elke dag krijgen we nieuwe informatie, bijvoorbeeld over de omvang van de eerste leveringen. Bovendien blijven we afhankelijk van het oordeel van EMA ten aanzien van de veiligheid en effectiviteit van de vaccins. Iedereen die betrokken is bij de voorbereidingen zet alles op alles om zo vroeg mogelijk in januari de eerste prik te kunnen zetten."" Benieuwd hoe de coronavaccins werken? We leggen het uit in 2 minuten: ",Binnenland,https://nos.nl/collectie/13850/artikel/2359851-niet-een-miljoen-maar-500-000-biontech-pfizer-vaccindoses-in-januari
185532,2018-12-04 22:52:00,"Rusland schendt wapenverdrag volgens NAVO, VS stelt deadline","De NAVO beschuldigt Rusland ervan dat het zich niet houdt aan het wapenverdrag INF van 1987. De Verenigde Staten zeggen het verdrag niet meer na te leven als Rusland niet binnen zestig dagen aantoont dat het de verdragsverplichtingen nakomt. Met het INF-verdrag is vastgelegd dat het ontwikkelen en testen van een raket met een bereik van meer dan 500 kilometer verboden is. Volgens verschillende NAVO-landen, waaronder Nederland, heeft Rusland een SSC-8-raket ontwikkeld. Die kruisraket, ook wel bekend als de Novator 9M729, heeft een bereik van meer dan 500 kilometer en daarmee overtreedt Rusland dus het verdrag. Rusland zegt dat de tekst juist strikt wordt nageleefd, maar die toezegging is niet voldoende voor de NAVO. ""We roepen Rusland op om zo snel mogelijk het verdrag weer aantoonbaar te volgen. Het is nu aan Rusland om het INF-verdrag te behouden"", stellen de ministers van Buitenlandse Zaken van de NAVO-landen vandaag in Brussel. Ze vinden dat het verdrag geen zin heeft als maar één partij het naleeft. Secretaris-generaal Stoltenberg van de NAVO zegt dat er voorbereidingen worden getroffen voor het geval het verdrag sneuvelt op de Russische raketten. Hij heeft er bij de Amerikaanse minister van Buitenlandse Zaken Pompeo op aangedrongen eerst via een diplomatieke weg te zoeken naar een oplossing. Pompeo zegt dat de kruisraketten door hun grote bereik een directe bedreiging vormen voor Europa. ""We zouden een Russische koerswijziging verwelkomen. Ze hebben de komende zestig dagen de tijd om dat te doen"", aldus Pompeo. Minister Blok van Buitenlandse Zaken, die ook in Brussel bij de NAVO is, wilde niet vooruitlopen op mogelijke stappen tegen Rusland. ""Maar we kunnen geen enkele optie uitsluiten. Het gaat om wapens met een bereik die Europa tot een potentieel slagveld maken. Dus dit raakt rechtstreeks de veiligheid van Nederland."" Hij vindt de deadline van zestig dagen van de VS een helder signaal.",Buitenland,https://nos.nl/artikel/2262098-rusland-schendt-wapenverdrag-volgens-navo-vs-stelt-deadline.html
16243,2011-03-07 22:50:00,Rusland: geen inmenging in Libië,"Rusland voelt niets voor militair ingrijpen in Libië. Volgens minister van Buitenlandse Zaken Lavrov moeten de Libiërs hun problemen zelf oplossen, zonder interventie van buitenaf. Eerder vandaag werd bekend dat Groot-Brittannië en Frankrijk een resolutie voorbereiden voor een vliegverbod boven Libië. Het voorstel komt mogelijk later deze week in stemming. Voor aanvaarding van de resolutie is unanimiteit nodig. Rusland heeft vetorecht in de Veiligheidsraad. Vorige week veroordeelde de Veiligheidsraad het optreden van de Libische leider Kadhafi al en werden er sancties ingesteld. Een militaire optie ligt officieel nog niet op tafel, maar de Amerikaanse president Obama en de NAVO sluiten een militair ingrijpen niet uit. De Amerikaanse minister van Defensie Gates zegt dat vóór de eventuele afkondiging van een vliegverbod eerst de Libische luchtverdediging moet worden uitgeschakeld. Al met al zal het enkele weken duren voor een no-flyzone van kracht is. De Verenigde Arabische Emiraten willen dat de Veiligheidsraad zijn verantwoordelijkheid neemt om het Libische volk te beschermen. Het is niet duidelijk of de Emiraten hiermee vragen om militair ingrijpen. De kleine Golfstaten willen eveneens dat boven Libië een no-flyzone wordt ingesteld. De kleine Arabische landen roepen de Veiligheidsraad op om de burgers in Libië te beschermen en daarbij hoort volgens de landen ook een no-flyzone. De ministers van Buitenlandse Zaken van de Golfstaten hebben verder gevraagd om een spoedzitting van de Arabische Liga om de toestand in Libië te bespreken. In de Arabische Liga zijn 22 Arabische en islamitisch-Afrikaanse landen vertegenwoordigd.",Buitenland,https://nos.nl/artikel/223980-rusland-geen-inmenging-in-libie.html
95704,2014-12-23 16:41:00,Zakenpartner Endstra aan de kant geschoven,"Klaas Hummel, een zakenpartner van de vermoorde zakenman Willem Endstra, is geschorst als bestuurder van twee vennootschappen die ze samen bezaten. De Ondernemingskamer heeft een verzoek daartoe van de erven van Endstra toegewezen. Er wordt al jaren gestreden over de miljoenenerfenis van de vastgoedhandelaar, die in 2004 werd vermoord. Zijn erfgenamen maken aanspraak op een deel van het imperium van Endstra en Hummel, maar ze zeggen dat Hummel niet zuiver opereert. Hij zou hen als bestuurder van bedrijven hebben benadeeld. Zo zou hij het vastgoedbedrijf Go Planet voor een te lage prijs hebben verkocht aan zijn ex-echtgenote en zijn broer. De FIOD onderzoekt die verkoop. De erfgenamen van Endstra vroegen de rechter Hummel te schorsen en een onafhankelijke bestuurder van twee vastgoed-vennootschappen aan te stellen. Dat verzoek heeft de Ondernemingskamer toegewezen. Ook moet er nog onderzoek komen naar de gang van zaken bij het hele imperium vanaf 2004. De erfenis van Endstra loopt in de tientallen miljoenen. ",Binnenland,https://nos.nl/artikel/2010416-zakenpartner-endstra-aan-de-kant-geschoven.html
37114,2012-05-07 17:17:00,10.000 euro voor tip over vermissing,"Het OM in Roermond looft 10.000 euro uit voor de gouden tip in de zaak van de verdwenen autohandelaar en coureur Hugo Charles. De 47-jarige Charles uit Echt wordt sinds 29 maart vermist. De hoofdofficier van justitie houdt er rekening mee dat Charles niet meer in leven is, maar het kan volgens hem ook zijn dat hij ergens gegijzeld wordt. De auto van de man werd op 2 april gevonden op de parkeerplaats langs de snelweg A12 bij Utrecht. Er zijn camerabeelden gemaakt van Charles toen hij op de dag van zijn verdwijning tankte op de A2. Uit gegevens van een zendmast blijkt dat hij rond 21.30 uur in de buurt van Geldermalsen met zijn dochter heeft gebeld. Hugo Charles heeft een eigen autozaak in Echt. Morgenavond komt zijn verdwijning aan de orde in het tv-programma Opsporing Verzocht.",Binnenland,https://nos.nl/artikel/370669-10-000-euro-voor-tip-over-vermissing.html
156119,2017-06-19 12:12:00,Officiële dodental flatbrand Londen naar 79,"Het officiële dodental van de brand in de Londense Grenfell Tower is opgelopen tot 79. Het gaat voor een deel om vermisten van wie vrijwel zeker is dat ze zijn omgekomen, zei politiecommissaris Cundy in een verklaring tegen de pers. Het vorige dodental dat werd aangehouden, was 58. Het onderzoek verloopt moeizaam, mede omdat nog niet het hele gebouw van 24 verdiepingen is onderzocht. Het identificatieproces van de verkoolde lichamen kan nog geruime tijd duren. Pas vijf slachtoffers zijn geïdentificeerd, zei Cundy. Het dodental kan nog verder oplopen. Waarschijnlijk waren er op het moment van de brand mensen in de flat van wie dat niet bekend was, bijvoorbeeld vanwege illegale bewoning. Cundy riep mensen nogmaals op om dat te melden. Ze hoeven niet te bang te zijn voor maatregelen, zei hij. De autoriteiten doen nog onderzoek naar de oorzaak van de brand van vorige week dinsdagavond. Ook wordt onderzocht of er strafbare feiten zijn gepleegd. Twee Britse ministers zeiden gisteren dat tegen de gevel van de flat platen zaten die volgens Britse bouwregels nooit hadden mogen worden gebruikt.",Buitenland,https://nos.nl/artikel/2178938-officiele-dodental-flatbrand-londen-naar-79.html
136251,2016-08-11 18:22:00,Leden ondernemingsraad politie kregen dubbele toelage,"Bijna de helft van de ondernemingsraad van de Nationale Politie kreeg twee jaar lang een dubbele onkostenvergoeding. De leden waren op dat moment ook al vrijgesteld van het gewone politiewerk. Dat blijkt uit documenten die de politie vandaag heeft vrijgegeven. De dertien leden waar het om gaat, zaten eerder in ondernemingsraden van de regionale politiekorpsen. Daarvoor kregen ze een maandelijkse toelage, bedoeld als compensatie voor bijvoorbeeld vergaderen, het lezen van stukken en overwerk. Na de vorming van de Nationale Politie in 2014 stapten de leden over naar de centrale ondernemingsraad (COR). Vanaf dat moment kregen ze een nieuwe onkostenvergoeding, maar hun oude toelage bleef ook doorlopen. De meeste leden ontvingen daardoor een paar honderd euro per maand extra. In een brief van de korpsleiding aan de COR die vandaag is vrijgegeven, staat dat de dubbele uitbetaling gold als ""overgang"" en is gestopt per 1 april dit jaar. Een politiewoordvoerder kan geen verdere details geven. Of het gaat om een fout of een eerder gemaakte afspraak is onbekend. De woordvoerder noemt het ""natuurlijk niet de bedoeling dat OR-leden dubbel uitbetaald krijgen"". Of de COR-leden of toenmalig korpschef Bouman iets te verwijten valt, moet volgens hem worden uitgezocht. Volgens de Nationale Politie is de dubbele onkostenvergoeding aangekaart door de afdeling personeelszaken en daarna rechtgezet. Op dit moment krijgt het bestuur van de ondernemingsraad een vaste vergoeding van 450 euro bruto per maand. Voor de rest van de leden ligt het bedrag op 300 euro. Daarvoor bestond de vergoeding uit een vast percentage van het salaris. De politie is nog altijd bezig met onderzoek naar de uitgaven van de COR. De politie heeft 1800 facturen van de ondernemingsraad verzameld die nader worden bekeken. Verder worden de betrokkenen gehoord en wordt onderlinge correspondentie bekeken. Naast het financiële onderzoek naar de COR, loopt er ook een intern onderzoek naar voorzitter Frank Giltay. Wanneer deze onderzoeken afgerond zullen zijn, is nog niet bekend. Mogelijk laat de uitkomst nog maanden op zich wachten.",Binnenland,https://nos.nl/artikel/2124824-leden-ondernemingsraad-politie-kregen-dubbele-toelage.html
27031,2011-11-12 12:29:00,Wientjes invloedrijkste Nederlander 2011,"Bernard Wientjes is opnieuw aangewezen tot invloedrijkste Nederlander. De voorzitter van werkgeversvereniging VNO-NCW staat voor het tweede jaar op rij op de eerste plek in de jaarlijkse ranglijst van de Volkskrant. Wientjes laat daarmee onder meer Akzo Nobel-topman Hans Wijers en voorzitter van de Sociaal-Economische Raad (SER) Alexander Rinnooy Kan achter zich. De SER-baas was de drie jaren voor Wientjes de invloedrijkste Nederlander. Kajsa Ollongren, secretaris-generaal van het ministerie van Algemene Zaken, staat dit jaar op de lijst als hoogst genoteerde vrouw. De topambtenaar met D66-achtergrond staat op de 16de plek in de top 200. Vorig jaar stond FNV-voorzitter Agnes Jongerius nog op die plek, zij is nu 17de. De hoogste binnenkomer in de top 200 is Klaas Knot. De nieuwe president van De Nederlandsche Bank staat op de tiende plek. Oudste op de lijst is oud-eurocommissaris Frits Bolkestein. De 78-jarige oud-VVD-leider staat op de 113de plek. De Amsterdamse wethouder Lodewijk Asscher is met zijn 37 jaar, twee plaatsen lager, de jongste op de lijst.",Binnenland,https://nos.nl/artikel/312797-wientjes-invloedrijkste-nederlander-2011.html
207951,2020-03-15 22:22:00,Corona-overzicht 15 maart: de dag dat Nederland verder op slot ging,"Wat was er vandaag in het nieuws over het coronavirus? Hier lees je een overzicht van de belangrijkste gebeurtenissen: Alle scholen, kinderopvangcentra, cafés, restaurants en sportclubs in Nederland moeten dicht. De maatregel duurt in ieder geval tot en met 6 april, maakten de ministers Slob en Bruins vanmiddag bekend. Alle eet- en drinkgelegenheden gingen om 18.00 uur vanmiddag dicht en blijven dat de komende drie weken. Dat geldt ook voor fitnesscentra, sauna's, seksclubs en coffeeshops. Medewerkers in het onderwijs en de kinderopvang werken wel door, ze vangen onder meer kinderen op van ouders in onmisbare beroepen. Ook gaan leerkrachten onderwijs regelen voor kinderen die thuis zitten, waarbij eindexamenleerlingen prioriteit krijgen. Sinds gisteren zijn in Nederland acht mensen overleden als gevolg van het virus, meldde het RIVM. In totaal zijn hier nu twintig mensen gestorven aan de gevolgen van een besmetting. Ook zijn 176 nieuwe mensen positief getest, wat het totaal in Nederland op 1135 brengt. Het werkelijke aantal besmettingen ligt waarschijnlijk hoger, omdat het RIVM niet meer alle mensen test op het virus. De GGD's schatten dat er vermoedelijk zo'n 6000 besmet zijn (geweest) met het coronavirus. Ministers Slob en Bruins over de maatregelen: De onderwijssector is blij met het besluit van het kabinet om scholen en kinderopvangcentra te sluiten. De afgelopen dagen was er veel onduidelijkheid en die is nu weggenomen, zegt de sector. De schoolleiders willen proberen de kinderen thuis nog zoveel mogelijk te laten leren. Minister Bruins riep alle Nederlanders op om waar mogelijk 1,5 meter afstand tot elkaar te bewaren, bijvoorbeeld bij het boodschappen doen. Ook deed hij een klemmend beroep op iedereen om niet te gaan hamsteren, omdat de supermarkten daardoor in de problemen kunnen komen. Verder kondigde Bruins maatregelen aan om ondernemers te helpen die veel inkomsten mislopen: zo kunnen zij vanaf morgen al extra overbruggingskrediet krijgen of een verhoging van het bedrag dat ze rood mogen staan. Koninklijke Horeca Nederland wil dat de overheid horecagelegenheden die moeten sluiten, bijstaat met minimaal 5,1 miljard euro. Het bedrag moet bestaan uit verschillende maatregelen, zoals ""een snelle en toegankelijke"" werktijdverkortingsregeling en het borgen van de inkomens van ondernemers door onder meer uitstel van (voorlopige) aanslagen inkomstenbelasting. ""Het is klaar hier"", zegt een Amsterdamse cafébaas: Ook rechtbanken en gerechtshoven gaan dicht vanwege het coronavirus. Vanaf dinsdag worden er geen zaken meer behandeld, alleen urgente zaken gaan door. Het gaat dan bijvoorbeeld over voorgeleidingen van verdachten, faillissementen en uithuisplaatsingen. Het openbaar vervoer rijdt wel, maar alle vervoersbedrijven bereiden zich voor op wijzigingen in de dienstregeling. In veel gevallen worden er weekenddiensten gereden, omdat er veel minder reizigers zijn. Verder gaan rij-examens niet door en worden er geen taak- en Haltstraffen meer uitgevoerd. De beroepsverenigingen van tandartsen adviseren hun leden om de komende drie weken alleen nog spoedgevallen te behandelen. Duitsland sluit vanaf maandagochtend 08.00 uur grotendeels de grenzen met Frankrijk, Zwitserland, Oostenrijk, Luxemburg en Denemarken. De grenzen blijven open voor goederenvervoer en voor forenzen. Oostenrijkers moeten thuis blijven en alleen contact hebben met huisgenoten. Bondskanselier Kurz riep iedereen op om alleen de straat op de gaan om medicijnen te halen, boodschappen te doen, voor onmisbaar werk of om anderen te verzorgen. 's Werelds grootste corona-brandhaard is op dit moment Italië. Dat land kreeg er opnieuw veel besmettingen bij: ruim 3600. Het land heeft bijna 25.000 besmettingsgevallen geteld. Meer dan 1800 mensen zijn er aan de gevolgen van het virus overleden.",Binnenland,https://nos.nl/artikel/2327219-corona-overzicht-15-maart-de-dag-dat-nederland-verder-op-slot-ging.html
80762,2014-04-18 15:47:00,"""We kunnen het boek Martijn sluiten""","""Het is een overwinning dat vereniging Martijn verboden is en daar zijn we heel erg blij mee."" Dat zeggen de ouders van een meisje dat het slachtoffer werd van seksueel misbruik door hun buurman. Tijdens de rechtszaak bleek dat de dader tips voor het misbruik van het 3-jarige meisje had gekregen van de vereniging Martijn. Zo kreeg hij via de website van de vereniging de tip om een kindje uit de buurt te nemen. Verder werd hem verteld hoe hij zijn sporen kon uitwissen en hoe hij het vertrouwen van kleine kinderen kon winnen. De ouders van het slachtoffer waren stomverbaasd toen ze dat hoorden. Thuisgekomen bezochten ze de website en zagen daarop ""schrikbarende dingen"". Dat deed hen besluiten in 2010 aangifte te doen tegen de vereniging. Vier jaar lang hebben ze moeten knokken om de vereniging te laten verbieden. ""Want je wil je kinderen en ook andere kleine kinderen beschermen. Zoiets mag gewoon niet in Nederland gebeuren."" Ook privé hebben ze veel doorgemaakt. De vader is sinds 2009 vier keer ontslagen en de opa van het meisje heeft zelfmoord gepleegd. ""Allemaal het gevolg van. Er is veel onbegrip"". De dader is een paar weken geleden in hoger beroep veroordeeld tot 15 jaar en tbs. Met hun dochter, die inmiddels acht is gaat het redelijk. ""De ene keer beter dan de andere. Ze heeft veel problemen op het emotionele vlak."" Discussie over de uitspraak van de Hoge Raad vinden ze ""lachwekkend"". ""Die vereniging gaf gewoon 'aanleiding tot'. Ze hebben strafbare feiten gepleegd en verheerlijkten seks met minderjarigen."" ""Kinderen zijn weerloos. Die moeten beschermd worden tegen dit soort mensen en vooral tegen deze vereniging. We zijn heel blij dat Martijn nu verboden is. We kunnen het boek Martijn nu sluiten.""",Binnenland,https://nos.nl/artikel/637512-we-kunnen-het-boek-martijn-sluiten.html
146512,2017-01-14 16:05:00,"Kunstijs en geen elf steden, maar wel een tocht","De enige echte Elfstedentocht werd ruim twintig jaar geleden voor het laatst verreden en bij geringe vorst houdt men vanuit het hele land de ijsdikte van de Friese wateren in de gaten. In de hoop dat het er toch nog eens van mag komen. Maar voor liefhebbers die hun hunkering naar een volgende editie niet langer kunnen bedwingen is er sinds vandaag de Elf Steden Challenge. De kopie van de 'Tocht der Tochten' is weliswaar op kunstijs in Biddinghuizen en voert niet langs de elf Friese steden, maar doet in veel opzichten toch echt denken aan de Elfstedentocht. Zo startten de deelnemers vanochtend vroeg vanuit een kooi, waarna er een stuk moest worden gerend, alvorens in het donker de schaatsen onder te binden voor een 200 kilometer lange schaatstocht. Onderweg zijn er kluunplaatsen en stempelposten. De lengte van de baan: drie kilometer. Dat betekent dat er ruim 65 rondjes moeten worden afgelegd voordat de denkbeeldige Bonkevaart in zicht is.",Binnenland,https://nos.nl/artikel/2152949-kunstijs-en-geen-elf-steden-maar-wel-een-tocht.html
234960,2022-01-03 13:08:00,Meerdere Syrische militairen gedood en gewond bij raketaanval IS,"In Syrië zijn vijf militairen omgekomen bij een raketaanval. 20 anderen raakten gewond, meldt het Syrische staatspersbureau SANA. Volgens de regering is de aanval uitgevoerd door terreurgroep Islamitische Staat. Het in het Verenigd Koninkrijk gevestigde Syrische Observatorium voor Mensenrechten spreekt van negen soldaten die door de aanval zijn omgekomen en vijftien gewonden. Het zou gaan om leden van aan de regering gelieerde milities. De groep spreekt van een verrassingsaanval die vermoedelijk door IS is uitgevoerd. De raketaanval vond gisteravond plaats in gebied dat in handen is van de Syrische regering: de regio al-Badia in het midden van het land, nabij Palmyra. Een legerfunctionaris zegt tegen SANA dat IS raketten had afgevuurd op een bus met soldaten die op de snelweg door de woestijn reed. Daarna werd de bus beschoten. Correspondent Daisy Mohr: ""IS heeft de aanslag niet opgeëist, maar het is wel bekend dat er slapende cellen van IS aanwezig zijn in dit gebied. IS is daar eigenlijk nooit helemaal weggeweest. Zowel in Irak als Syrië wordt daarvoor al langer gewaarschuwd."" ""Het kalifaat is er niet meer, maar het gedachtegoed van IS is niet verdwenen. Het is bovendien ook heel moeilijk om voormalige IS-aanhangers te laten re-integreren in de samenleving. De kans bestaat natuurlijk dat mensen zich ook weer aansluiten. Zeker in die woestijngebieden zie je dit soort aanslagen met regelmaat gebeuren."" Staatspersbureau SANA meldt dat zulke aanvallen vaker voorkomen op de snelweg die het midden van het land verbindt met de oostelijke regio. President Assad van Syrië beweert dat Amerikaanse troepen die daar zijn ingezet de aanvallen faciliteren. Zijn regering heeft vaker dergelijke beschuldigingen geuit tegen de Amerikaanse en coalitietroepen die in Al-Tanf, een plaats aan de grens met Irak, zijn gestationeerd. Amerikaanse troepen zijn beperkt aanwezig in Syrië om te trainen en samen te werken met de door Koerden geleide milities en oppositiegroepen.",Buitenland,https://nos.nl/artikel/2411741-meerdere-syrische-militairen-gedood-en-gewond-bij-raketaanval-is
108136,2015-06-28 01:05:00,EU-president Tusk wil Grieken in de euro houden,"EU-president Donald Tusk wil Griekenland in de euro houden. Op Twitter liet Tusk weten dat Griekenland deel uitmaakt van de eurozone, en dat dat zo moet blijven. Tusk laat ook weten dat hij contact heeft met de andere achttien landen die deel uitmaken van de eurozone over de ontstane situatie. Gisteren liepen de onderhandelingen van de Eurogroep over de redding van Griekenland op niets uit. Dat gebeurde nadat de Griekse premier Tsipras in een televisietoespraak bekendmaakte dat er een referendum komt over het reddingsplan. Doordat de onderhandelingen nu niet meer doorgaan kunnen de Grieken komende dinsdag in grote problemen komen. Dan zouden ze eigenlijk een schuld aan het IMF moeten aflossen, maar daar krijgen ze nu geen lening voor. ",Buitenland,https://nos.nl/artikel/2043896-eu-president-tusk-wil-grieken-in-de-euro-houden.html
27845,2011-11-27 14:32:00,Doden bij instorten brug Borneo,"Op het Indonesische deel van het eiland Borneo zijn zeker vier mensen om het leven gekomen toen gisteravond een brug instortte. 24 mensen worden nog vermist. Op de brug, die 700 meter lang was, waren veel mensen op het moment van het ongeluk. Tientallen auto's en brommers verdwenen in het water. Duikers en andere reddingswerkers zoeken nog naar overlevenden. Zeker vijftien mensen zijn gewond geraakt. De brug over de rivier de Mahakam was een kleinere replica van de beroemde Golden Gate Bridge in San Francisco. Er werden reparatiewerkzaamheden aan de brug uitgevoerd. Of dat iets met het instorten van de brug te maken heeft gehad, is niet duidelijk. ",Buitenland,https://nos.nl/artikel/317166-doden-bij-instorten-brug-borneo.html
215742,2020-09-26 16:34:00,Dodental van crash met militair vliegtuig Oekraïne opgelopen tot 26,"Het aantal doden van een vliegtuigcrash in het oosten van Oekraïne is opgelopen tot 26. In eerste instantie overleefden 2 van de 27 inzittenden de ramp, maar een van hen is afgelopen nacht alsnog overleden in het ziekenhuis. Aan boord zaten twintig luchtmachtofficieren in opleiding en een zevenkoppige bemanning. Het ging om een trainingsvlucht. Het is nog onduidelijk waardoor het militaire transportvliegtuig, een Antonov An-26, kon neerstorten. Kort voor de crash vroeg de piloot of hij kon landen op een vliegveld nabij de stad Charkov, nadat een van de twee turbopropmotoren was uitgevallen. Vijf minuten later stortte het vliegtuig neer. Het brandde uit langs een snelweg. De Oekraïense autoriteiten zeggen vier scenario's te onderzoeken: technische malheur, nalatigheid door de bemanning, een fout in het besturingssysteem van het vliegtuig en slecht onderhoud. De Oekraïense president Zelensky schreef op Facebook dat hij vandaag bestempelt als een dag van nationale rouw. Ook bezocht hij de rampplek en kondigde hij aan dat de gehele An-26-vloot aan de grond wordt gehouden tot het onderzoek naar de crash is afgerond.",Buitenland,https://nos.nl/artikel/2349908-dodental-van-crash-met-militair-vliegtuig-oekraine-opgelopen-tot-26.html
163777,2017-10-29 09:19:00,"Treinverkeer Duitsland plat door storm, straten Hamburg blank","In grote delen van Noord- en Midden-Duitsland ligt het treinverkeer stil. Door de storm, die in Duitsland de naam Herwart heeft gekregen, zijn bomen op het spoor gewaaid of op de bovenleiding terechtgekomen. Vrijwel alle trajecten in de bondslanden Sleeswijk-Holstein, Nedersaksen, Hamburg, Mecklenburg-Voor-Pommeren, Saksen, Saksen-Anhalt en Thüringen zijn gestremd. De steden Bremen, Hannover, Braunschweig, Göttingen, Wolfsburg, Hamburg en Kiel kunnen niet met de trein worden bereikt, zegt de Deutsche Bahn. Ook de internationale trein vanuit Nederland naar Berlijn rijdt niet. De spoorwegen kunnen nog niet zeggen wanneer de problemen zijn opgelost. In Hamburg is de Elbe buiten zijn oevers getreden. Daardoor staan sommige straten in het havengebied blank. Ook de Vismarkt staat onder water. Een parkeergarage in de buurt van concertzaal Elbphilharmonie hield het niet droog. In Berlijn heeft de brandweer vanwege de vele meldingen de noodtoestand uitgeroepen, wat betekent dat alle vrijwillige brandweermensen moeten komen helpen met het opruimen van de stormschade. Een voetganger raakte zwaargewond toen hij onder een bouwsteiger terechtkwam die omwaaide. Hij is buiten levensgevaar, meldt persbureau DPA. Elders in de stad blies de storm een compleet dak van een huis.",Buitenland,https://nos.nl/artikel/2200278-treinverkeer-duitsland-plat-door-storm-straten-hamburg-blank.html
63563,2013-07-12 21:47:00,Weer Dreamliner 787 in problemen,"Een Boeing Dreamliner 787 van het Britse Thomson Airways is teruggekeerd naar de luchthaven vanwege technische problemen. Het vliegtuig was van Noord-Engeland onderweg naar de VS. Het is de tweede keer op een dag dat het mis ging met een Dreamliner. Aan het einde van de middag vloog een Dreamliner in brand. Dit toestel stond geparkeerd op de Londense luchthaven Heathrow. Er zijn daarbij geen gewonden gevallen. De twee incidenten zouden niets met elkaar te maken hebben. Er was al eerder ophef rond de Boeing Dreamliner 787. Het nieuwe vliegtuig-type werd wereldwijd enige tijd aan de grond gehouden. Er waren problemen met de accu's, die in het vliegtuig vaak in brand vlogen. Boeing paste de accu's van de toestellen aan en kreeg toestemming om weer de lucht in te gaan. Maar vandaag ontstonden er dus toch weer problemen. Het aandeel van Boeing ging onderuit na het nieuws en stond vlak voor sluiting van Wall Street op een verlies van bijna 6 procent.",Economie,https://nos.nl/artikel/528999-weer-dreamliner-787-in-problemen.html
37678,2012-05-17 14:47:00,Vermont verbiedt schaliegasboring,"In Vermont is het voortaan verboden te boren naar schaliegas. Het is de eerste keer dat een Amerikaanse staat de controversiële vorm van gaswinning verbiedt. Schaliegas zit opgesloten in diepe steenlagen. Om het eruit te halen, moet het gesteente 'gekraakt' worden, door er water met zand en chemicaliën onder hoge druk in te pompen. De methode (fracking in het Engels) is omstreden, omdat het aardbevingen zou veroorzaken en het grondwater zou vervuilen. De wet in Vermont is vooral symbolisch, omdat er geen schaliegasboringen in de staat gepland stonden. Desalniettemin bestreed de Amerikaanse energie-industrie de beslissing, uit angst voor precedentwerking. In de staten Maryland en New York is momenteel een moratorium van kracht op fracking. Ook in Nederland is fracking omstreden. Vorig jaar bepaalde de rechter dat een geplande proefboring in Brabant niet door mocht gaan, omdat een verleende vergunning niet aan de voorwaarden voldeed. Inwoners van Boxtel en Haaren hadden een verbod geëist bij de rechter. Minister Verhagen kondigde toen aan dat hij onderzoek zou laten doen naar de relatief nieuwe vorm van gaswinning. De uitkomsten van dat onderzoek worden nog voor de zomer verwacht. Ook Frankrijk, Bulgarije en Tsjechië hebben het boren naar schaliegas gestopt. In Polen wordt daarentegen flink ingezet op de nieuwe methode.",Economie,https://nos.nl/artikel/374050-vermont-verbiedt-schaliegasboring.html
30665,2012-01-23 07:26:00,Dit jaar 21 ogen blind na vuurwerk,"Tijdens de afgelopen jaarwisseling zijn 21 mensen door vuurwerk aan één oog blind geraakt. Het Nederlands Oogheelkundig Gezelschap, waarbij alle oogartsen in Nederland zijn aangesloten, meldt dat. Volgens de oogartsen is er een dalende lijn in het aantal oogletsels, maar zijn de verwondingen wel ernstiger. Dit jaar zijn in totaal 246 ogen behandeld, van 207 patiënten. In 40 procent van die gevallen is er blijvend oogletsel, variërend van verminderd zicht tot totale blindheid. Ongeveer de helft van de slachtoffers was zelf bezig met het afsteken van vuurwerk, de andere helft, 105 mensen, keken ernaar. Tjeerd de Faber, oogarts en woordvoerder van het Oogheelkundig Gezelschap: ""Meer en meer mensen dragen een vuurwerkbril tijdens het afsteken of het kijken naar vuurwerk, maar helaas doet nog steeds niet iedereen dat. Door het dragen van zo'n bril had dit jaar een groot aantal slachtoffers voorkomen kunnen worden"". In 66 van de gevallen was knalvuurwerk de veroorzaker van het oogletsel, 41 letsels kwamen door vuurpijlen en 51 door siervuurwerk. Slechts een minderheid van de slachtoffers gaf toe dat illegaal vuurwerk de oorzaak van het oogletsel was. De oogartsen vinden al langer dat het afsteken van openbaar vuurwerk gedaan moet worden door professionals. Ze vinden het afsteken van vuurwerk door consumenten niet verantwoord, ondanks alle voorlichting en veiligheidsmaatregelen die worden genomen. ""Zoals ik ieder jaar weer zeg: de situatie in Nederland is zo absurd dat het aantal oogletsels door vuurwerk tijdens twee jaarwisselingen gelijk staat aan het totale aantal beschadigde ogen bij alle soldaten uit de Verenigde Staten die 3,5 jaar in Irak hebben gevochten,"" zegt De Faber.",Binnenland,https://nos.nl/artikel/333220-dit-jaar-21-ogen-blind-na-vuurwerk.html
45222,2012-10-02 01:09:00,Brand in kassen Bleiswijk,"In een kassencomplex in Bleiswijk heeft een grote uitslaande brand gewoed. Even na middernacht gaf de politie het sein brand meester. Er wordt nu nageblust. Er is niemand gewond geraakt. Vanwege de vele rook gold op de A12 in de buurt enige tijd een snelheidsbeperking. Het doek van 2000 vierkante meter dat in een kas met vetplanten hing, had door een nog onbekende oorzaak vlam gevat. Het vuur verspreidde zich daarna razendsnel en sloeg over naar een kas met tropische bomen. De brandweer wist te voorkomen dat het vuur oversloeg naar een naastgelegen pand.",Binnenland,https://nos.nl/artikel/424748-brand-in-kassen-bleiswijk.html
103858,2015-04-27 03:38:00,Dordrecht ontvangt koning met vernieuwde Koningsdag,"Dordrecht is vandaag het decor voor Koningsdag ‘nieuwe stijl'. In twee uur tijd krijgt de stad, samen met gemeenten uit de regio, de gelegenheid zich te presenteren aan koning Willem-Alexander en zijn familie. Dat gebeurt met veel schepen, veel geschiedenis en cultuur, een actief bedrijfsleven en tot slot muziek en dans met jongeren. Er worden zo'n 100.000 toeschouwers in Dordrecht verwacht. De NOS zendt Koningsdag in Dordrecht rechtstreeks uit op NPO 1 van 10.45 – 13.15 uur. Voor het eerst is Koningsdag precies op de verjaardag van de koning, want die valt dit keer niet op een zondag. Koning Willem-Alexander wordt vandaag 48 jaar. De prinsesjes Amalia, Alexia en Ariane zijn er op een deel van de route bij. Verder neemt het koningspaar prins Constantijn en prinses Laurentien mee en drie neven van de koning en hun vrouwen: Maurits en Marilène, Bernhard en Annette en Pieter-Christiaan en Anita. Floris en Aimée zijn er niet bij, omdat de vader van Aimée afgelopen vrijdag is overleden. Prinses Beatrix, prinses Margriet en Pieter van Vollenhoven gaan voor het eerst niet meer mee. Ook prinses Mabel is er niet bij. Het koninklijk gezelschap komt om 11.00 uur per waterbus aan bij het Groothoofd in Dordrecht, op het punt waar de rivieren de Oude Maas, de Noord en de Beneden-Merwede bij elkaar komen. Vanaf een tribune kijkt de koninklijke familie naar een Grande Parade van zo’n vijftig historische en moderne schepen die het belang van de scheepvaart voor de zes Drechtsteden laten zien. Alle schepen, van het evenementenschip de Ark van Noach tot een kraanschip en boorplatform, brengen een verjaardagsgroet aan de koning. De koning en zijn gevolg schepen daarna aan de Mattenkade in op een open elektrische boot, de Dordtevaar. Via de Wolwevershaven en de Nieuwe Haven varen ze door het strengbeveiligde historische centrum naar de Oude Kerk. Daar luisteren ze naar enkele korte muziekstukken die zijn geïnspireerd op het tweejaarlijkse Bachfestival. Per elektrische bus gaat de koninklijke familie verder naar het Scheffersplein, waar lokale ondernemers hun producten presenteren op het gebied van design, delicatessen en eigentijdse ambachten. Hier wordt ook de Amalia-viool getoond, die een Dordtse vioolbouwer voor de oudste dochter van het koningspaar heeft gebouwd. Het gezelschap gaat vervolgens lopend naar het Hof, waar het historische museum Het Hof van Nederland is gevestigd. Acteurs spelen de geschiedenis van de Eerste Vrije Statenvergadering uit 1572 na, die de basis legde voor Nederland als zelfstandige rechtsstaat. De koning opent het nieuwe museum. Het slotfeest speelt zich af op het Statenplein, waar ruimte is voor de Dordtse jeugd. Er zijn onder meer optredens van dj Lucien Foort en de singer-songwriter Nielson. Duizenden belangstellenden kunnen het muzikale feest bijwonen. De koninklijke familie neemt hier kort na 13.00 uur afscheid van Dordrecht. NOS Koningsdag, 10.45 – 13.15 uur op NPO 1. Vanavond van 18.50 – 19.50 uur op NPO 1 is er een uitgebreide terugblik op Koningsdag. Presentatie: Astrid Kersseboom. ",Koningshuis,https://nos.nl/artikel/2032640-dordrecht-ontvangt-koning-met-vernieuwde-koningsdag.html
90205,2014-09-23 17:07:00,VN begroet 125 klimaatsprekers,"In New York is een eendaagse klimaattop van de Verenigde Naties begonnen. Leiders van 125 landen praten er samen met milieugroepen en ondernemers over maatregelen tegen klimaatverandering. Eerst komen vertegenwoordigers van kleinere landen aan het woord. Van veel kanten wordt aangedrongen op concrete plannen om de uitstoot van CO2 terug te dringen. De bijeenkomst in New York wordt gezien als voorbereiding op de grote klimaattop die in november volgend jaar wordt gehouden in Parijs. Premier Rutte en staatssecretaris Dijksma (Economische Zaken) zullen in New York bekendmaken dat 75 landen het Nederlandse plan steunen om meer voedsel te produceren zonder schade voor het klimaat. Ook de Wereldbank, VN-topman Ban Ki-moon en president Obama scharen zich achter het plan. Het Nederlandse initiatief komt erop neer dat kleine vissers, boeren en tuinders in vooral Afrika en Azië steun krijgen, in gebieden waar droogte grote invloed heeft op de oogst. Op de top in New York worden geen besluiten genomen. Gehoopt wordt dat regeringsleiders toezeggingen doen voor de klimaattop in Parijs, volgend jaar. Op de vorige besluitvormende klimaattop, in 2009 in Kopenhagen, lukte het niet om bindende afspraken te maken over het terugdringen van broeikasgassen. Een groepje grote landen, waaronder de Verenigde Staten en China, voelde daar niets voor. ",Buitenland,https://nos.nl/artikel/701865-vn-begroet-125-klimaatsprekers.html
1027,2010-01-30 08:03:00,'ChristenUnie komt dichter bij CDA',"De ChristenUnie is de laatste jaren meer gaan lijken op het CDA. Daarom is in de toekomst een semi-permanente samenwerking tussen de twee partijen denkbaar in het kabinet, gemeenten, provincies en het Europees parlement. Dat is de conclusie van een wetenschappelijke bundel over de CU, Van de marge naar de macht. Volgens de auteurs neigt de partij ertoe afstand te nemen van de gereformeerde grondslag en wordt in de CU steeds liberaler gedacht over zaken als abortus en homoseksualiteit. De partij viert vandaag dat ze tien jaar geleden ontstond uit een fusie van het GPV, het Gereformeerd Politiek Verbond en de RPF, de Reformatorisch Politieke Federatie.",Politiek,https://nos.nl/artikel/132976-christenunie-komt-dichter-bij-cda.html
181019,2018-09-09 11:17:00,Schapen Leeuwarden gaan ervandoor na afsteken vuurpijlen,In Leeuwarden is gisteravond een kudde schapen ontsnapt uit een weiland nadat er in de buurt vuurwerk werd afgestoken. De 200 dieren stonden vlakbij een wijk waar een buurtfeest werd gehouden. Omrop Fryslân schrijft dat de schapen ervandoor gingen toen er vuurpijlen werden afgeschoten. Korte tijd later stond de kudde een paar honderd meter verderop te grazen bij een appartementencomplex. Agenten hielden een oogje op de dieren en rond 22.00 uur stonden alle schapen weer in hun eigen afgesloten weiland.,Regionaal nieuws,https://nos.nl/artikel/2249627-schapen-leeuwarden-gaan-ervandoor-na-afsteken-vuurpijlen.html
111956,2015-08-31 18:49:00,Ziekenhuizen telefonisch tijdelijk slecht bereikbaar door storing Ziggo,"Ziekenhuizen en bedrijven die klant zijn bij Ziggo zijn enkele uren moeilijk bereikbaar geweest door een telefoonstoring. Volgens Ziggo waren de problemen rond 19.00 uur opgelost. De klachten over de storing kwamen vooral van ziekenhuizen. Volgens Ziggo komt dat, omdat de meeste bedrijven al dicht waren toen de storing optrad. De oorzaak van de storing is niet bekend en wordt onderzocht.",Binnenland,https://nos.nl/artikel/2055239-ziekenhuizen-telefonisch-tijdelijk-slecht-bereikbaar-door-storing-ziggo.html
1068,2010-01-31 13:51:00,'Nieuwe dubieuze bronnen VN-klimaatrapport',"Het jongste rapport van IPCC, het VN-klimaatpanel dat in 2007 de Nobelprijs voor de Vrede won, is opnieuw in opspraak geraakt. De Britse krant the Sunday Telegraph onthult vandaag dat het onder meer is gebaseerd op een scriptie van een student Aardrijkskunde en een artikel in blad voor bergbeklimmers. In zijn recentste rapport, uit 2007, beweert het IPCC dat het ijs in de bergen van de Andes, Alpen en Afrika smelt door klimaatverandering. Het klimaatpanel voert als bewijs twee bronnen aan, een scriptie en een tijdschriftartikel, aldus de Britse krant. Zo zijn stukken opgenomen uit een artikel met anekdotes van bergbeklimmers, die beschrijven wat ze aan veranderingen om hen heen zien in de bergen sinds 1970. In het rapport worden die opgevoerd als bewijs voor het smelten van gletsjers tussen 1900 tot 2000. Slordig werk Professor Richard Tol, een van de auteurs van het VN-rapport en verbonden aan een onderzoeksinstituut in Dublin, zegt in een reactie dat hij niet snapt waarom werkgroep twee, die verantwoordelijk is voor dit gedeelte van het rapport, zulk slordig werk heeft afgeleverd. ""Er is geen enkele mogelijkheid dat er anekdotes worden opgenomen die teruggaan tot begin twintigste eeuw. Dus wat hier staat, is complete onzin."" Tol noemt de bevindingen ""verbazingwekkend"". De andere bron blijkt een scriptie te zijn van een student van de master Aardrijkskunde aan de universiteit van Bern in Zwitserland. Daarin worden tientallen berggidsen geciteerd. Niet wetenschappelijk Beide artikelen zijn nooit wetenschappelijk gescreend, iets dat wel gebeurt met publicaties in wetenschappelijke bladen. Het IPCC heeft niet gereageerd op vragen van de Britse krant waarom het de artikelen als bron heeft gebruikt. Het VN-rapport kwam uit in 2007 en al eerder bleek dat het op een aantal punten rammelt. Deze week werd bekend dat het IPCC cijfers over het smelten van de Himalayagletsjers opnieuw moet berekenen. De klimaatwetenschappers hadden gewaarschuwd dat de gletsjers in 2035 zouden zijn gesmolten. Het wetenschappelijke bewijs daarvoor bleek echter ondeugdelijk en het IPCC zat er circa driehonderd jaar naast. Eind vorig jaar haalden hackers al informatie boven water dat sommige wetenschappers informatie over klimaatverandering zouden hebben gemanipuleerd. De kwestie werd bekend als Climate-gate. Naar aanleiding daarvan trok een vooraanstaande klimaatwetenschapper zich terug in afwachting van een onderzoek. Het IPCC beloofde een eigen onderzoek in te stellen, maar kwam daar later op terug. Het IPCC-rapport wordt iedere zes jaar gepubliceerd en dient als basis voor het beleid van nationale overheden. Kopenhagen Vandaag verloopt overigens de deadline voor landen om hun klimaatdoelstellingen bekend te maken. De nodige landen hebben ze al geformuleerd en opgestuurd naar het VN-klimaatbureau. Dat leidde in december de onderhandelingen voor een nieuw klimaatverdrag dat de opvolger moet worden van het Kyoto-protocol dat in 2012 afloopt. De onderhandelingen in Kopenhagen verliepen moeizaam en leverden uiteindelijk een ontwerptekst op waarover niemand tevreden was. De landen kregen van VN-klimaatchef Yvo de Boer een maand de tijd om hun CO2-reductiedoelstellingen op tafel te leggen. ",Buitenland,https://nos.nl/artikel/133226-nieuwe-dubieuze-bronnen-vn-klimaatrapport.html
157100,2017-07-04 15:03:00,"Organen niet gestolen, maar informatievoorziening moet beter","De organen van een overleden 18-jarig meisje zijn niet gestolen. Dat oordeelt het Regionaal Tuchtcollege na een klacht van haar ouders. Volgens het college is de wijze van opereren gebruikelijk en ook medisch noodzakelijk. Wel moet de informatievoorziening beter. De 18-jarige Sophie kwam om het leven door een verkeersongeluk. Haar ouders gaven in 2011 de arts toestemming voor de transplantatie van haar nieren. De ouders kwamen er later achter dat ook delen van de milt en aders waren uitgenomen, zonder dat de ouders daar toestemming voor hadden gegeven. Ze ontdekten dat via het medisch dossier, dat de ouders hadden opgevraagd. De nabestaanden betichtten de chirurg daarom van orgaandiefstal, maar volgens het tuchtcollege is die manier van behandelen noodzakelijk. De delen van de milt nodig zijn voor onderzoek naar afstotingsverschijnselen bij de ontvanger van de nieren. Ook de aders zijn nodig, om de nieren goed te kunnen plaatsen in het lichaam. Het tuchtcollege zegt wel dat dat de informatievoorziening aan de nabestaanden beter had gekund, zowel in de periode voorafgaand aan de toestemming als na de transplantatie. ""De nabestaanden die over donatie beslissen hebben recht op deugdelijke en volledige informatie"", zegt het tuchtcollege. De Nederlandse Transplantatie Stichting geeft inmiddels op zijn website informatie over welk weefsel per orgaan wordt meegenomen. ",Binnenland,https://nos.nl/artikel/2181413-organen-niet-gestolen-maar-informatievoorziening-moet-beter.html
172752,2018-04-04 21:27:00,Justitie VS eist 20 jaar cel tegen Turkse bankier in gevoelige zaak,"Amerikaanse aanklagers hebben 20 jaar celstraf geëist tegen een Turkse bankier in een zaak die grote wrevel heeft gewekt in Ankara. De rechter in Manhattan achtte eerder al bewezen dat bankier Mehmet Hakan Atilla Iran heeft geholpen de Amerikaanse sancties tegen het land te omzeilen. Op 11 april stelt de rechter de straf vast. Atilla zat in de directie van de grote Turkse staatsbank Halkbank toen hij samenspande met de goudhandelaar Reza Zarrab en anderen om complexe handelsdeals te sluiten, waarbij Iran zijn olie en gas kon verhandelen tegen goud. Op die manier werden de toen geldende strafmaatregelen tegen de autoriteiten in Teheran ontdoken. Zarrab bekende schuld in deze zaak en getuigde tegen Atilla, waarbij hij ook onthulde dat de operatie de zegen had van de Turkse president Erdogan. Erdogan was woedend over de veroordeling van Atilla en spreekt van een politiek geïnspireerd proces. De aanklagers motiveerden de hoge eis door erop te wijzen dat Atilla ernstige misdaden heeft gepleegd in een tijd dat de VS Iran wilde straffen voor het kernwapenprogramma en de steun aan terroristische groeperingen.",Buitenland,https://nos.nl/artikel/2225834-justitie-vs-eist-20-jaar-cel-tegen-turkse-bankier-in-gevoelige-zaak.html
118613,2015-12-03 18:27:00,Ziggo krijgt ook Premier League in handen,"Internet- en tv-aanbieder Ziggo heeft de uitzendrechten binnengehaald van de hoogste Engelse voetbalcompetitie, de Premier League. Het contract geldt voor een periode van drie jaar. Het contract betreft live-uitzendingen en samenvattingen die behalve op tv ook via internet en op een app te zien zijn. Ziggo heeft ook de uitzendrechten van de Spaanse Primera División in handen. De Primera División en de Premier League zijn de twee sterkste voetbalcompetities ter wereld. Over het bedrag dat Ziggo voor het Premier League-contract betaalt, wil het bedrijf niets zeggen. De Premier League-wedstrijden worden nu nog door Foxsports uitgezonden. De zender heeft ook het alleenrecht op live-uitzendingen van de Formule 1-autoracewedstrijden (met Max Verstappen) en de Amerikaanse basketbal-competitie NBA. Ziggo Sport ging op 16 november van start. ",Binnenland,https://nos.nl/artikel/2072876-ziggo-krijgt-ook-premier-league-in-handen.html
15220,2011-02-11 12:50:00,Vermiste tweeling volgens vader dood,"De vader van een vermiste tweeling uit Zwitserland heeft een brief achtergelaten waarin hij schrijft dat de meisjes ""voortaan rusten in vrede"". De man pleegde op 3 februari zelfmoord in Italië door zich voor een trein te gooien. De zesjarige tweeling werd 30 januari door hun moeder als vermist opgegeven. De man had ze die dag bij haar thuis opgehaald en zou ze 's avonds weer thuisbrengen, maar dat gebeurde niet. De politie vond in zijn huis een testament en een brief waarin hij schreef dat hij eerst de meisjes en daarna zichzelf zou ombrengen. Sindsdien werd met man en macht naar de verdwenen meisjes gezocht. De zes jaar oude tweeling is voor het laatst gezien op een veerboot naar Corsica, samen met hun vader. Ooggetuigen hebben de vader later in zijn eentje zien terugreizen van Corsica naar Marseille. Vanuit Frankrijk stuurde hij nog een aantal brieven naar de moeder waarin hij onder meer schreef dat de meisjes niet hebben geleden. Volgens de politie lijkt het erop dat de vader op het eiland plaatsen heeft bezocht waar hij samen met zijn ex-vrouw op vakantie is geweest. Wat er met de meisjes is gebeurd, blijft voorlopig onduidelijk. De politie denkt dat de kans dat ze nog in leven zijn heel klein is. De 43-jarige ingenieur zou zijn dochters ontvoerd hebben omdat hij bang was dat zijn ex-vrouw met de meisjes naar België zou verhuizen. Volgens familie van zijn ex-vrouw leed de man aan schizofrenie en was hij daarvoor onder behandeling. ",Buitenland,https://nos.nl/artikel/218175-vermiste-tweeling-volgens-vader-dood.html
102457,2015-04-06 22:34:00,Bij verstoort een voorlezende Obama,"Het is ieder jaar een groot feest voor kinderen in Amerika: de Easter Egg Roll in de achtertuin van het Witte Huis. President Obama, zijn vrouw Michelle en hun dochters spelen de hele dag spelletjes met duizenden kinderen uit het hele land. De dag begon traditiegetrouw met de egg roll, waarbij kinderen zo snel mogelijk hun ei met een houten lepel aan de overkant moeten zien te krijgen. Ook werd er gedanst, gekookt, en voorgelezen. Dit jaar verliep dat iets minder rustig dan normaal. President Obama las het boek Where the Wild Things Are voor, toen er ineens een bij door het publiek vloog. De kinderen begonnen te gillen. ""Ho, stop. Jullie zijn nu in het wild, en daar hoor je niet bang te zijn voor bijen"", grapte Obama. Ieder jaar is er ook een thema. Dit jaar was dat #GimmeFive, waarbij Michelle Obama Amerikanen uitdaagde om vijf dingen in hun leven te veranderen, waardoor ze gezonder worden. De dochters van de Obama's waren er dit jaar niet bij. Volgens de president hadden ze het druk met school. De Easter Egg Roll wordt al sinds 1878 georganiseerd. In dat jaar vroegen kinderen aan president Hayes of ze in zijn achtertuin eieren mochten rollen. Sindsdien is het jaarlijks het grootste evenement dat bij het Witte Huis wordt gehouden.",Buitenland,https://nos.nl/artikel/2028902-bij-verstoort-een-voorlezende-obama.html
45866,2012-10-11 17:00:00,Verzekeraars blij met project 'Meetbaar beter',"De zorgverzekeraars zijn blij met het project Meetbaar beter. Zij hopen dat de veertien overige hartcentra in Nederland zich snel aansluiten bij het project. Dat is zeer waarschijnlijk omdat het St. Antonius en het Catharina veruit de grootste hartcentra zijn. De centra van het AMC en het OLVG in Amsterdam, van het Amphia Ziekenhuis in Breda en de Isala Klinieken in Zwolle zijn al zeer geïnteresseerd in deelname. Zorgverzekeraar Achmea benadrukt via professor Robert Huijsman, manager van het kwaliteitsprogramma van de verzekeraar, het belang van steun van de betrokken wetenschappelijke verenigingen voor het project. Dat zou het makkelijker maken om van Meetbaar beter de landelijke standaard te maken. En dat gaat het wat betreft Achmea absoluut worden. Ziekenhuizen die niet willen meedoen aan Meetbaar beter zullen uiteindelijk niet meer gecontracteerd worden door de grootste zorgverzekeraar.",Binnenland,https://nos.nl/artikel/428323-verzekeraars-blij-met-project-meetbaar-beter.html
201019,2019-10-19 12:27:00,Coalitie: verplichte integriteitstoets voor wethouders,"Coalitiepartijen CDA en ChristenUnie willen dat er een verplicht integriteitsonderzoek komt voor kandidaat-wethouders. Ook moeten lokale partijen hun inkomsten verplicht openbaar maken, wil D66. Ze komen met deze voorstellen nadat twee Haagse wethouders van de lokale partij Groep de Mos worden verdacht van corruptie. Sommige gemeenten kiezen al voor een integriteitsonderzoek bij de benoeming van wethouders, maar dat is niet in alle gemeenten zo. Den Haag koos ook niet voor zo'n onderzoek. ""Het ontbreken van integriteitsonderzoek en onvoldoende transparantie over hun inkomsten maakt ons lokaal bestuur kwetsbaar. We moeten alles doen om te voorkomen dat een situatie zoals bij het gemeentebestuur van Den Haag zich herhaalt"", zegt CU-Kamerlid Van der Graaf. Bij een integriteitsonderzoek wordt gekeken naar functies in het verleden, nevenfuncties en andere kwetsbaarheden. De verplichting van dit onderzoek moet wat CDA en CU betreft voor de volgende gemeenteraadsverkiezingen van 2022 geregeld zijn. ""Zo'n onderzoek voordat iemand is benoemd kan voorkomen dat beïnvloeding ook nog eens ondermijning wordt"", zegt CDA-Kamerlid Van der Molen. D66 ondersteunt het voorstel en ook de VVD is positief. Wel wijst D66 er op dat een verplichte screening extra kosten voor de gemeenten met zich meebrengt. ""Voor die financiering moeten wij als overheid zorgen"", zegt Kamerlid Den Boer (D66). De D66'er dient binnenkort een plan in om lokale partijen te verplichten hun financiering openbaar te maken. Minister Ollongren heeft wetgeving in de maak om het het aanvragen van een Verklaring Omtrent Gedrag verplicht te stellen voor kandidaat-wethouders. Ook worden er integriteitstoetsen en gedragscodes ontwikkeld voor kandidaat-bestuurders, een verplichting zit daar nog niet in.",Binnenland,https://nos.nl/artikel/2306783-coalitie-verplichte-integriteitstoets-voor-wethouders.html
82231,2014-05-13 16:54:00,A'dam koerst af op 4-partijencollege,"D66, VVD, PvdA en SP moeten in Amsterdam besprekingen beginnen over een vier-partijencollege. Dat adviseert informateur Thom de Graaf. Vorige week liepen de onderhandelingen over een nieuw college in Amsterdam vast, toen GroenLinks uit het overleg stapte met D66 en de VVD. Het is nog onduidelijk of de partijen akkoord gaan met het voorstel van De Graaf. Als Amsterdam een stadsbestuur krijgt van vier partijen, komt de SP voor het eerst in het college van burgemeester en wethouders. De afgelopen weken leek het erop dat de PvdA voor het eerst sinds 1946 niet terugkeert in het stadsbestuur, maar door het stuklopen van de gesprekken met GroenLinks zijn de sociaaldemocraten weer in beeld.",Binnenland,https://nos.nl/artikel/647369-a-dam-koerst-af-op-4-partijencollege.html
16085,2011-03-03 17:06:00,Kadhafi bombardeert olie-centra,"In het noordoosten van Libië zijn nog steeds gevechten gaande tussen troepen van kolonel Kadhafi en opstandelingen. Daarbij zijn vandaag bombardementen uitgevoerd op de stad Brega, waar veel olie- en gasinstallaties zijn. Volgens een zoon van Kadhafi zijn de aanvallen bedoeld om de opstandelingen af te schrikken en de controle over de olie-industrie te heroveren. Ook de nabijgelegen stad Ajdabiya werd vanuit de lucht aangevallen. Of de opstandelingen de steden nog steeds in handen hebben, is onduidelijk. Volgens de rebellen zijn Kadhafi's grondtroepen verslagen en weggejaagd.",Buitenland,https://nos.nl/artikel/222987-kadhafi-bombardeert-olie-centra.html
59549,2013-05-11 15:54:00,Skûtsjes omgeslagen bij Lemmer,"Bij de sluis naar het Prinses Margrietkanaal in Lemmer zijn twee skûtsjes omgeslagen. Tussen de twintig en dertig opvarenden kwamen in het water terecht, maar niemand raakte gewond. Een van de oude platbodems, de Grytsje Obes uit Koudum, is gezonken. Het schip moet met een varende bok worden opgetakeld. Het andere skûtsje, de Opsjitter uit Langweer, kon direct overeind worden getrokken. De schepen raakten in problemen door een harde windvlaag. Ze kwamen niet met elkaar in botsing. In Lemmer is het zeilevenement Lemmer Ahoy in volle gang. Gisteren werden de wedstrijden afgelast vanwege de harde wind. .",Binnenland,https://nos.nl/artikel/505629-skutsjes-omgeslagen-bij-lemmer.html
179245,2018-08-02 00:09:00,"Opnieuw recordverlies voor Tesla, maar topman Musk belooft beterschap","Tesla heeft het afgelopen kwartaal een recordverlies geleden van 718 miljoen dollar. Dat is meer dan twee keer zoveel als het verlies in dezelfde periode vorig jaar, 336 miljoen dollar. Vorig kwartaal meldde het bedrijf ook al een recordverlies. De omzet steeg met meer dan 40 procent naar 4 miljard dollar. In een verklaring kijkt Tesla-topman Elon Musk vooral vooruit. Hij verwacht dat het bedrijf in de tweede helft van het jaar winst gaat maken. ""Het heeft 15 jaar geduurd om ons doel om een betaalbare elektrische auto te produceren die ook winstgevend is."" Hij bedankt onder andere aandeelhouders, klanten en personeel voor hun steun. Het optimisme van Musk is gebaseerd op de productie die steeds meer op gang komt. In de laatste week van juni werden er 7000 auto's geproduceerd. Musk denkt dat het nu haalbaar is om 350.000 wagens per jaar te produceren. In het verleden heeft Musk beloftes over de productie gedaan die niet zijn waargemaakt, maar toch reageren aandeelhouders positief. De koers van Tesla steeg met ruim 9 procent in de handel nabeurs. Musk bood tijdens een gesprek met analisten meerdere malen zijn excuses aan voor zijn gedrag bij de presentatie bij de vorige kwartaalcijfers. Hij kapte toen analisten af en zei dat ze domme vragen stelden. ""Er zijn geen excuses voor mijn onbeleefdheid de vorige keer"", zei Musk. ""Ik was moe, ik werk 110 tot 120 uur per week. Maar dan nog, het is geen excuus.""",Economie,https://nos.nl/artikel/2244207-opnieuw-recordverlies-voor-tesla-maar-topman-musk-belooft-beterschap.html
93710,2014-11-20 07:57:00,Koffer met explosieven in luchtkoker Amsterdams huis,"In Amsterdam-Zuid is bij verbouwingswerkzaamheden aan een huis een koffer met explosieven gevonden. De koffer zat in een luchtkoker in de woning. De Explosieven Opruimingsdienst concludeerde dat er granaten en munitie in zaten. De koffer werd gisteravond gevonden. Het huis werd direct ontruimd. Evacuatie van omwonenden was volgens de politie niet nodig. Onderzoek wees uit dat het relatief moderne granaten waren. ""Het gaat niet om spul uit de Tweede Wereldoorlog"", zegt een woordvoerder van de politie. ""Wel heeft de koffer er waarschijnlijk al jarenlang gestaan. Er zat een dikke laag stof op."" Onduidelijk is hoe de koffer in de luchtkoker is terechtgekomen. De bewoners van het huis hebben er volgens de politie niets mee te maken. De recherche doet sporenonderzoek om de eigenaar van de koffer te traceren.",Binnenland,https://nos.nl/artikel/2004695-koffer-met-explosieven-in-luchtkoker-amsterdams-huis.html
89940,2014-09-19 01:16:00,Oracle-baas doet stapje terug,"Oracle-oprichter Larry Ellison neemt afscheid als topman van het softwarebedrijf. De 70-jarige Ellison houdt wel een belangrijke rol binnen het bedrijf. Hij wordt voorzitter van de raad van bestuur en wordt baas van de ontwikkelingsafdeling van het bedrijf. Ellison krijgt twee opvolgers: oud-HP-chef Mark Hurd en Safra Catz, die beiden al in dienst waren van het bedrijf. In 1977 investeerde Ellison 1200 dollar in Oracle om bedrijfssoftware te gaan maken. Het werd een van de grootste bedrijven in het veld. Inmiddels is Ellison met 51 miljard dollar op zijn bankrekening een van de rijkste inwoners van de VS. Hij is nog altijd de grootste aandeelhouder van Oracle, met een kwart van de aandelen. Ellison staat, net als zijn overleden vriend Steve Jobs, bekend als een excentrieke miljardair die zijn geld graag laat rollen. Hij gaf miljoenen uit aan dure hobby's als bootraces en huizen in San Francisco, Malibu en Silicon Valley. Het vertrek van Ellison komt op een moment dat zijn bedrijfstak veel veranderingen doormaakt. In plaats van licenties te betalen voor software kiezen veel bedrijven er inmiddels vaak voor software in de cloud te leasen. Door die ontwikkelingen hopen nieuwe bedrijven klanten weg te kapen bij Oracle. ",Economie,https://nos.nl/artikel/700156-oracle-baas-doet-stapje-terug.html
254236,2023-07-03 17:56:28,Inwoners van Zwitsers bergdorp mogen terug naar huis na rotslawine,"Inwoners van het Zwitserse bergdorp Brienz, dat op een haar na gemist werd door een rotslawine, mogen weer naar huis. De tachtig bewoners moesten begin mei hun huis verlaten vanwege instortingsgevaar van een bergwand. 500.000 kubieke meter steen kon naar beneden komen en het dorp opslokken, was de verwachting. In de nacht van 15 op 16 juni kwam die enorme steenmassa inderdaad naar beneden. Wonder boven wonder kwam de lawine vlak voor de eerste gebouwen van Brienz tot stilstand. Wel raakten weilanden en een weg bedolven onder het puin en brak een belangrijke waterleiding. Die schade is inmiddels hersteld. Inwoners mogen nu dus weer terug naar huis. De gemeente sluit echter niet uit dat er opnieuw geëvacueerd moet worden de komende weken. De beweging in de rotswand wordt nauwlettend in de gaten gehouden en het is lastig te voorspellen of en wanneer het weer fout kan gaan. Het dorp zelf is ook al langer in beweging en glijdt langzaam af richting de vallei. Daardoor zijn in meerdere gebouwen al breuken ontstaan. Bekijk hier tot waar de rotslawine kwam in juni:",Buitenland,https://nos.nl//artikel/2481314-inwoners-van-zwitsers-bergdorp-mogen-terug-naar-huis-na-rotslawine
968,2010-01-29 04:55:00,Oppositie Jemen kritisch over top,"Oppositiepartijen in Jemen hebben de uitkomst van de Jemen-top in Londen scherp bekritiseerd. Volgens de vijf grootste oppositiepartijen versterkt de hulp alleen maar de macht van de regering, die in hun ogen corrupt is. Meer dan twintig landen hebben Jemen steun toegezegd bij de bestrijding van terreur en de opbouw van de economie en de rechtsstaat. Nederland geeft geen extra geld, maar gaat wel leiding geven aan een werkgroep die moet helpen bij het verbeteren van de rechtsstaat. De top werd ingelast na de mislukte aanslag op een Amerikaans vliegtuig op Eerste Kerstdag. De dader zou in Jemen zijn opgeleid tot terrorist. Iran Op de Jemen-top vroeg minister Hillary Clinton ook steun voor de Amerikaanse visie op Iran. Dat land laat volgens haar de wereld geen andere keus dan het opleggen van nieuwe sancties. Woensdag dreigde president Obama Iran al met ""in ernst toenemende consequenties"". Iran ontwikkelt nucleaire technologie en ondermeer Amerika vreest dat dit kan leiden tot een nucleair wapen.",Buitenland,https://nos.nl/artikel/132695-oppositie-jemen-kritisch-over-top.html
201494,2019-10-29 17:10:00,Duizenden Brexit-munten omgesmolten vanwege uitstel,"Het Verenigd Koninkrijk gaat duizenden brexit-herdenkingsmunten vernietigen. De 50-pencemunten waren geslagen ter nagedachtenis aan het vertrek uit de Europese Unie op 31 oktober. Maar nu dat vertrek is uitgesteld, klopt de datum op de munten niet meer. De geslagen munten worden daarom volgens The Royal Mint versnipperd, omgesmolten en gerecycled. Vorige week besloot minister Javid van Financiën al om de productie van de brexitmunt stil te leggen, toen het er steeds meer op ging lijken dat de brexitdatum zou worden uitgesteld. Hoeveel munten er zijn gemaakt is niet duidelijk. Javid was oorspronkelijk van plan om 10 miljoen brexit-munten te laten slaan. Aan de ene kant van de munt stond ""vrede, voorspoed en vriendschap met alle landen"". Op de achterzijde stond een standaardtekst en het hoofd van koningin Elizabeth. Er zouden verschillende varianten moeten komen: gouden voor verzamelaars en zilveren en koperen/nikkelen munten die gebruikt konden worden in het dagelijkse betalingsverkeer. The Royal Mint, dat de munten slaat, wil tegenover Britse media geen uitspraken doen over de kosten van het slaan en vernietigen van de brexitmunten.",Buitenland,https://nos.nl/artikel/2308184-duizenden-brexit-munten-omgesmolten-vanwege-uitstel.html
176241,2018-06-06 20:45:00,Woede en verdriet in Israël nu Lionel Messi niet komt,"Teleurstelling is zacht uitgedrukt, zegt correspondent Ankie Rechess over de reacties in Israël op de afzegging van het Argentijnse voetbalelftal van een vriendschappelijke wedstrijd in Jeruzalem. ""Je kunt het beter hebben over woede, verdriet, totale ontreddering. Het is onvoorstelbaar. Het hele land staat op zijn kop."" Hoe belangrijk de sportieve ontmoeting komende zaterdag voor Israël was, blijkt uit het feit dat het duel binnen 20 minuten was uitverkocht. ""Messi is hier ongelooflijk populair. Vierduizend kaartjes waren achtergehouden voor kinderen uit mindere sociale omstandigheden, zieke kinderen en Palestijnse kinderen. Dus je kunt je voorstellen wat er aan de hand is."" De Argentijnen zegden af voor de wedstrijd tegen Israël vanwege bedreigingen en provocaties aan het adres van sterspeler Lionel Messi en Javier Mascherano. Bij Messi's vader werden onder andere foto's met dode Palestijnse kinderen bezorgd en tijdens het trainingskamp van het Argentijnse elftal in Barcelona werd geprotesteerd met besmeurde Argentijnse vlaggen. Vandaag zijn er door de Israëlische bond en premier Netanyahu nog pogingen gedaan de Argentijnen op andere gedachten te brengen, maar tevergeefs: de afzegging is definitief. Het protest tegen de wedstrijd werd gesteund door de BDS-beweging, een organisatie die met boycotacties en campagnes het Palestijnse protest tegen Israël steunt. ""Je zou kunnen zeggen dat het afgelasten van de wedstrijd een duidelijke overwinning is van de BDS-beweging en voor de Palestijnen"", zegt Rechess in het radioprogramma Nieuws & Co. De Israëlische minister van Sport en Cultuur, Regev noemt de bedreigingen en protesten een ""terreurdaad"". De woede in Israël richt zich tegelijkertijd vooral tegen diezelfde minister, want die heeft zich enorm ingespannen om de wedstrijd in Jeruzalem te laten spelen. Aanvankelijk zou het duel in Haifa plaatsvinden, en dat was waarschijnlijk met minder protest gepaard gegaan, denkt Rechess. De Palestijnse voetbalbond schreef op 28 mei al een brief aan de Argentijnse bond waarin de verplaatsing naar Jeruzalem werd veroordeeld. ""Als het in Haifa was gespeeld, was het misschien gewoon doorgegaan"", zegt Rechess. ""De vraag is, waarom verplaats je die wedstrijd naar Jeruzalem? Zeker met de verplaatsing van de Amerikaanse ambassade ligt dat zo gevoelig op dit moment."" Voor Israël is het niet de eerste domper op sportief gebied. Het land heeft vaker te maken met boycots. ""Het gebeurt steeds weer. Op de Olympische Spelen zijn er bijvoorbeeld sporters die niet met Israëliërs willen judoën of schermen. Tennissers worden niet uitgenodigd voor toernooien in Algerije of Dubai. Dus Israël heeft daar wel veel mee te maken, en ze hebben er grote moeite mee.""",Buitenland,https://nos.nl/artikel/2235369-woede-en-verdriet-in-israel-nu-lionel-messi-niet-komt.html
203013,2019-11-28 18:16:00,Nabestaanden bombardementen Irak willen compensatie van Nederland,"Dertig slachtoffers en nabestaanden van Nederlandse bombardementen in Irak willen daarvoor gecompenseerd worden door de Nederlandse staat. Dat bevestigt hun advocaat Liesbeth Zegveld. Bij een aanval door een Nederlandse F-16 op de plaats Hawija kwamen in juni 2015 zeker zeventig onschuldige burgers om het leven, onthulden de NOS en NRC vorige maand. Het bombardement was gericht op een autobommenfabriek van IS, maar doordat daar veel meer munitie lag dan gedacht, werd ook de wijk eromheen verwoest. Zegveld vertegenwoordigt 28 nabestaanden van het bombardement op Hawija en twee mensen die slachtoffer zijn geworden van een Nederlandse aanval op een woonhuis in de stad Mosul, een paar maanden later. Daarbij vielen vier doden. ""Waar het om gaat is de vraag: wat heeft Nederland gedaan om te voorkomen dat er zo veel burgerslachtoffers zouden vallen"", zegt Zegveld. ""Het is natuurlijk een IS-gebied, maar bewoners hadden bijvoorbeeld gewaarschuwd kunnen worden met pamfletten met de tekst: mensen, het is niet zeker dat het hier vannacht veilig is."" De slachtoffers hebben aangegeven hulp te willen en zijn via een journalist en een lokale organisatie in contact gekomen met Zegveld. De zaak is nog in een pril stadium; de groep nabestaanden breidt zich nog steeds uit. De advocaat heeft nu twee vertaalde verklaringen. Ze zegt een rechtszaak te willen voorkomen. ""Het is een schande als het tot een vordering zou moeten leiden."" Ze wil met de lijst met namen naar Defensie in de verwachting dat die de nabestaanden gaat compenseren. Defensieminister Bijleveld liet tijdens een debat gisteravond nogmaals weten inderdaad met een regeling voor nabestaanden bezig te zijn. Hoe die eruit moet komen te zien is onduidelijk. Eerder zei ze dat het geen erkenning is van schuld, maar een blijk van goede wil. Advocaat Zegveld vindt dat Nederland de slachtoffers eerder had moeten helpen. ""Het is idioot als je mensen vijf jaar laat zitten. Er is geen proactieve houding. Ze hadden heel veel schade kunnen beperken door mensen tegemoet te komen, dat is ook hun plicht."" De advocaat zegt ook dat Nederland de plicht had om na de aanval hulp te bieden. Instanties die de NOS heeft gesproken, denken dat er in totaal honderden mensen zijn die een naaste zijn verloren of materiële schade hebben. De Tweede Kamer debatteerde gisteravond met premier Rutte en minister Bijleveld over het bombardement. De vraag was vooral wie daar op welk moment vanaf wist. Een motie van wantrouwen van de SP tegen Rutte en Bijleveld kreeg geen Kamermeerderheid.",Buitenland,https://nos.nl/artikel/2312440-nabestaanden-bombardementen-irak-willen-compensatie-van-nederland.html
173157,2018-04-11 22:52:00,'Ook Utrechtse commissaris van de koning voortijdig weg',"Willibrord van Beek stopt voortijdig als commissaris van de koning in Utrecht. Bronnen hebben dat gezegd tegen RTV Utrecht. De VVD'er wordt begin volgend jaar 70. Volgens de wet moet hij dan terugtreden, maar volgens RTV Utrecht wacht hij dat niet af en gaat hij al eerder weg, namelijk eind dit jaar. Zelf wil Van Beek nog niet vertellen wat zijn vertrekdatum wordt. Van Beek is sinds 2013 commissaris van de koning in Utrecht. Tussen 1998 en 2012 zat hij namens de VVD in de Tweede Kamer. Eerder was hij onder meer raadslid en gedeputeerde. Het nieuws over Van Beek volgt kort op de bekendmaking van twee andere VVD'ers die stoppen als commissaris van de koning. Gisteren vertelde Johan Remkes van Noord-Holland dat hij er op 1 januari mee ophoudt omdat hij meer tijd wil voor zijn privéleven. Vanochtend liet de Gelderse commissaris Clemens Cornielje weten dat zijn werk op 1 februari eindigt. Dat betekent dat de VVD straks nog maar één commissaris van de koning over heeft: Arno Brok in Friesland. Hij zit er sinds 1 maart 2017.",Regionaal nieuws,https://nos.nl/artikel/2226937-ook-utrechtse-commissaris-van-de-koning-voortijdig-weg.html
198931,2019-09-05 18:44:00,Wetenschap kan tomatenplant van verdrinkingsdood redden - en misoogsten beperken,"Als een aardappelveld onder water komt te staan, is de oogst binnen 24 uur verwoest. Maar niet alle planten verdrinken zo makkelijk: sommige weten hoe ze in een 'survivalmodus' moeten gaan en overleven. Wetenschappers aan de Universiteit Utrecht hebben ontdekt hoe dat werkt, en met die kennis kan mogelijk een overstromingsschade van honderden miljoenen worden voorkomen. Op het moment dat planten onder water staan, hoopt het stofje ethyleen zich op. ""Daardoor kan de plant zien dat hij gaat verdrinken"", zegt hoofdonderzoeker Sjon Hartman. ""Sommige planten ondernemen dan actie, zoals de zandraket. Die stoppen allerlei processen en houden als het ware hun adem in."" Hoe dat precies werkt, laten Hartman en zijn collega's stapje voor stapje zien in een onderzoek dat vandaag is gepubliceerd door het wetenschappelijke tijdschrift Nature Communications. Een doorbraak, zegt Hartman. Want zo kun je zien waarom andere planten, zoals de aardappel en de tomaat, dat niet kunnen. En er vervolgens voor zorgen dat ze dat wél kunnen. ""Een plant die wel in survivalmodus kan is bijvoorbeeld een wild familielid van de tomaat, de bitterzoet. Maar de moderne tomaat kan z'n adem niet inhouden. Stel dat je die twee naast elkaar zou zetten en ze laat verdrinken, dan kun je precies zien bij welk stapje de moderne tomaat het opgeeft."" Als je weet door welk stapje de wildere tomaat overleeft en de moderne tomaat sterft, zegt Hartman, dan zou je een nieuwe tomaat kunnen creëren die geschikt is om op grote schaal te telen én die z'n adem kan inhouden. ""Je zou de plant kunnen aanpassen met moderne genetische technologie, maar dat is verboden in Nederland"", zegt de bioloog. ""Je zou ook een kruising kunnen maken van een tomaat die wel in survivalmodus kan en een die dat niet kan."" Mocht dat lukken, dan zou de enorme overstromingsschade beperkt kunnen blijven. Uit cijfers van de FAO, de voedsel- en landbouworganisatie van de Verenigde Naties, blijkt dat overstromingen tussen 2005 en 2015 voor 19 miljard dollar aan schade hebben veroorzaakt. Die schade is vooral groot in ontwikkelingslanden. En door klimaatverandering gebeurt het steeds vaker. Door het nieuwe onderzoek, zegt Hartman, kan een deel van die schade worden voorkomen. ",Economie,https://nos.nl/artikel/2300482-wetenschap-kan-tomatenplant-van-verdrinkingsdood-redden-en-misoogsten-beperken.html
176648,2018-06-14 15:05:00,Kabinet wil geen vervuilde buitenlandse grond in Nederlandse plassen,"Staatssecretaris Van Veldhoven gaat kijken of zij de grootschalige dump van buitenlandse grond in Nederlandse plassen kan aanpakken. Ze laat uitzoeken of de huidige wetten en regels voldoen en wil die zo nodig aanscherpen. Van Veldhoven vindt dat het ondieper maken van plassen mogelijk moet blijven als daardoor bijvoorbeeld beter zwemwater ontstaat, maar wil voorkomen dat de gezondheid en veiligheid van mens en dier in gevaar komt. De Tweede Kamer maakt zich grote zorgen over de toenemende stort van vervuild slib in Nederlandse plassen en putten die door zandwinning zijn ontstaan. In een debat met de staatssecretaris ging het onder meer over een populaire zwem- en zeilplas in de Redichemse Waard bij Culemborg, waar inmiddels ook bevers en ijsvogels leven. Er zijn plannen om het water ondieper te maken met bagger die vrijkomt bij het boren van nieuwe metrotunnels in Parijs. De omwonenden zijn daar verontrust over. Verder kwam het Gelderse Dreumel aan bod, waar recreanten onlangs rond een zandwinningsplas een aanzienlijke hoeveelheid plastic en piepschuim vonden. Het was afkomstig van het hier gedumpte slib van een bouwlocatie in Antwerpen, waar een nieuwe parkeergarage voor een ziekenhuis wordt gebouwd. Het bedrijf Nederzand, dat het Belgische slib heeft ingevoerd, heeft een waarschuwing gekregen van Rijkswaterstaat. Het zegt zelf dat het binnen de regels is gebleven, die voorschrijven dat maximaal 20 procent van de bagger uit 'bodemvreemd materiaal' mag bestaan. Cowboys Van Veldhoven zei vandaag dat ze gaat kijken of die 20-procentsnorm naar beneden moet worden bijgesteld. Veel Kamerleden wezen dat ""de cowboys"" van baggerbedrijven groot geld verdienen met het invoeren van slib van bouwplaatsen in het buitenland en dat ze de grond zo nodig net zo lang aanlengen met schone grond tot ze binnen de normen blijven. De Kamer is blij met de toezeggingen van Van Veldhoven. ""We zijn het erover eens dat we die troep uit het buitenland niet willen"", zei CDA'er Von Martels, die er nog aan toevoegde dat de zaak ""tot op de bodem"" moet worden uitgezocht.",Politiek,https://nos.nl/artikel/2236470-kabinet-wil-geen-vervuilde-buitenlandse-grond-in-nederlandse-plassen.html
162305,2017-10-04 17:16:00,"Klant profiteert van goedkopere boodschappen, maar wie betaalt die korting?","Goed nieuws voor consumenten: er is een prijzenslag op komst bij supermarkten. Twee grote supermarktketens, Jumbo en Plus, hebben in korte tijd prijzen structureel verlaagd. Maar wie betaalt die korting uiteindelijk? De strijd om de laagste prijs is een strijd om klanten. Iedereen doet boodschappen, en dus valt er veel geld te verdienen. In de levensmiddelenhandel gaat jaarlijks ruim 56 miljard euro om. Meer dan 60 procent daarvan, 34,5 miljard euro, komt terecht in de kassa's van de supermarkten. Dagelijks lopen vier miljoen mensen langs de kassa's. Meer dan 300.000 mensen verdienen er hun brood. Omdat de grootte van de markt niet zo snel verandert, groeien en krimpen de ketens vooral als ze klanten van concurrenten pikken of klanten verliezen. De supermarkten spelen landjepik bij elkaar. Daarbij houden ze elkaar scherp in de gaten. Albert Heijn, Jumbo en Plus voeren de slag om de klant vooral met de prijsvechters Aldi en Lidl. AH is marktleider, op afstand gevolgd door Jumbo. Lidl rukt op. Prijsverlagingen kosten geld. ""De prijzen verlagen van honderd of meer producten doet een supermarkt dan ook niet zomaar"", zegt economieredacteur André Meinema. ""De stap van Jumbo is wellicht ingegeven doordat het klanten wil terughalen of binnenlokken die hun boodschappen nu doen bij AH of Lidl. De Plus is een kleinere speler die in het prijsoffensief van Jumbo meegaat."" De rekening voor de korting die klanten krijgen, komt wel ergens te liggen. Voordat een product in het schap staat, gaat het langs verschillende partijen. De prijsverlagingen zijn om zo te zeggen slecht nieuws voor de hele levensmiddelenketen. Het begint bij de producent, de fabriek of de boer. Een lagere prijs in de winkel kan betekenen: een lagere inkoopprijs bij de leverancier of producent. Wie groot is, meer winkels heeft en meer verkoopt, heeft marktmacht en kan bij leveranciers lagere inkoopprijzen bedingen. De boeren, tuinders en andere producenten van vlees, eieren, groenten en fruit staan ook niet te juichen. ""De boeren betalen het gelag als supermarkten lagere prijzen afdwingen van ons"", zegt Eric Huber van land- en tuinbouworganisatie LTO. ""We willen met elkaar duurzaam voedsel produceren en consumeren, maar dat kan niet tegen lagere prijzen."" Verder hebben supermarkten de mogelijkheid om de prijzen van hun eigen merken of huismerken aan te passen. Huismerken hebben ze zelf in de hand en kunnen ze goedkoper laten produceren dan A-merken, waardoor ze genoeg ruimte hebben om wat te doen met de prijs. Dat zit iets anders met de grote merken die omgeven zijn met stevige afspraken door de fabrikanten. Een korting op die prijzen moet de supermarkt meestal uit eigen zak betalen. De huidige prijsverlagingen betreffen dan ook vooral huismerken. Het kan wel lonen voor supermarkten om zelf hun portemonnee te trekken. Ze hopen dat klanten die voor kortingacties binnenkomen vervolgens ook hun andere boodschappen bij ze doen, zodat ze de gegeven korting weer terugverdienen. En hier houdt het wel zo'n beetje op. Bij het verpakken, het transport en de opslag valt eigenlijk niet zo gek veel meer te halen. Nederlandse supermarkten werken al erg efficiënt, met winstmarges van maar een paar procent. Bovendien behoren de prijzen van onze dagelijkse boodschappen tot de laagste in West-Europa. Loonkosten vormen ook een belangrijke post, maar die liggen vast in cao's. en kunnen niet zomaar omlaag. Met jonge mensen als vakkenvullers, zoals scholieren en studenten, en met veel deeltijdwerk, hou je de kosten bovendien al laag. De supermarkt-cao liep in april af. Of er nog wat van de loonkosten valt af te schaven, zal tijdens de komende onderhandelingen blijken. ",Economie,https://nos.nl/artikel/2196221-klant-profiteert-van-goedkopere-boodschappen-maar-wie-betaalt-die-korting.html
102869,2015-04-13 02:37:00,Man doodgeschoten bij hotel Eindhoven,"In Eindhoven is een man vannacht doodgeschoten. Het slachtoffer is gevonden in een auto bij de ingang van een sportpark, vlakbij een Van der Valk hotel. De politie kreeg rond 01.00 uur een melding over een schietpartij aan de Aalsterweg. Het slachtoffer werd in zijn auto onder vuur genomen en reed vervolgens tegen een lantaarnpaal. Toen agenten arriveerden, was de man al overleden. De auto stond op twee banden schuin tegen de paal. Er lagen rond de auto meerdere kogelhulzen. De politie kan nog niets zeggen over een motief. Volgens het Eindhovens Dagblad gaat het om een 31-jarige man uit Best die onlangs tot vijf maanden cel is veroordeeld vanwege een schietincident in Heesch. Daar zou hij in oktober 2013 op een woning hebben geschoten. ",Binnenland,https://nos.nl/artikel/2029942-man-doodgeschoten-bij-hotel-eindhoven.html
214272,2020-08-22 05:52:00,Thuiswerkers callcenter klagen over strenge eisen; niet betaald bij internetstoring,"Vakbond FNV maakt zich zorgen over de situatie van callcentermedewerkers die sinds de coronacrisis thuiswerken. Medewerkers klagen dat ze zich moeten houden aan te strenge regels, zegt de vakbond in Trouw. Zo zeggen medewerkers van het bedrijf Teleperformance dat ze niet uitbetaald krijgen als het internet uitvalt, tenzij de medewerker kan bewijzen dat hij of zij er niets aan kon doen dat het internet eruit lag. ""Dit is om mensen te stimuleren mee te denken over een snelle oplossing"", laat het bedrijf weten aan Trouw. Teleperformance is met 6000 personeelsleden een van de grote spelers. Medewerkers handelen telefoontjes af voor onder meer voor Wehkamp en Bol.com. Personeelsleden moeten op verzoek de webcam aanzetten zodat een leidinggevende kan controleren of ze zich wel aan de regels houden. Medewerkers zijn daar boos over en vinden dat de werkgever dit niet kan eisen. ""Inloggen, uitloggen, naar de wc gaan, alles wat medewerkers doen wordt al gecontroleerd, dit is er nog een schepje bovenop"", zegt FNV-bestuurder Elly Heemskerk. Bij Teleperformance wordt ook van personeel verlangd dat hun online verbinding zo min mogelijk wordt verstoord door huisgenoten of gezinsleden. ""We hopen hiermee het belang van een stabiele internetomgeving te benadrukken"", zegt een woordvoerder van het bedrijf. ""Het is niet dat we mensen die niet aan de voorwaarden voldoen gaan ontslaan. We bieden werknemers een thuiswerkvergoeding tussen de 22 en 30 euro per maand om daarvoor te kunnen zorgen."" De vakbond krijgt ook klachten van medewerkers bij andere grote callcenters. Die gaan onder meer over thuiswerkers die zelf moeten betalen voor hun laptop of telefoon. Ook wordt geëist dat mensen thuis een aparte werkruimte tot hun beschikking hebben, ook als ze krap wonen, zegt FNV.",Binnenland,https://nos.nl/artikel/2344984-thuiswerkers-callcenter-klagen-over-strenge-eisen-niet-betaald-bij-internetstoring.html
180638,2018-09-02 00:10:00,Oekraïner veroordeeld na in scène gezette dood journalist,"In Oekraïne is een man veroordeeld voor het verijdelde moordcomplot tegen journalist Arkadi Babtsjenko. De tussenpersoon die de huurmoordenaar had geregeld krijgt 4,5 jaar cel. Eind mei ontsnapte Babtsjenko aan de moord door zijn eigen dood in scène te zetten. Hij werd met een ambulance bebloed bij zijn huis weggevoerd. De politie zei kort daarna dat hij aan zijn verwondingen was bezweken. Een dag later dook hij tot ieders verbazing op bij een persconferentie. Babtsjenko meldde dat hij had gedaan alsof hij was vermoord om aan een echte aanslag te ontsnappen. Hij was gewaarschuwd door de persoon die was ingehuurd om hem te doden. In overleg met de veiligheidsdiensten was er voor het toneelstukje gekozen. Al snel werd Boris German opgepakt, de man die de huurmoordenaar had geregeld. Deze meldde aanvankelijk dat ook hij het spelletje had meegespeeld, maar bekende later toch schuld en is nu dus veroordeeld. Hij werkt inmiddels samen met de veiligheidsdiensten om de opdrachtgevers van de aanslag te achterhalen, zeggen de Oekraïense autoriteiten. Wie de opdracht gaf tot de moordpoging, is nog niet opgehelderd. Oekraïne speculeert dat de opdrachtgever uit Rusland komt; Babtsjenko was kritisch over het Kremlin en was het land een jaar eerder ontvlucht. Bekijk hier de video van de persconferentie waar Babtsjenko plotseling verscheen.",Buitenland,https://nos.nl/artikel/2248563-oekrainer-veroordeeld-na-in-scene-gezette-dood-journalist.html
211140,2020-06-07 13:56:00,'Nederland straks volledig afhankelijk van buitenlands gas',"De gasprijzen voor producenten zijn de afgelopen anderhalf jaar met 80 procent gedaald. Een wereldwijd overschot aan gas en een toenemend aanbod uit het buitenland leidde al tot lagere prijzen. Daar kwam een heel zachte winter bij en een lente met recordhoeveelheden duurzame energie uit zon en wind. Bovendien veroorzaakte de coronacrisis de afgelopen maanden een enorme vraaguitval. Alles bij elkaar leidde het tot de laagste gasprijzen uit de geschiedenis. Gasopslagen raken in hoog tempo vol en naast olietankers dobberen er nu ook tankers met vloeibaar gas (LNG) uit de Verenigde Staten op zee, die wachten tot er weer afnemers voor zijn. ""De gasmarkt zat sinds 2014 al in zwaar weer en de afgelopen maanden zijn we echt in een 'perfect storm' terechtgekomen"", zegt Jan Willem van Hoogstraten, directeur van Energiebeheer Nederland (EBN), het bedrijf dat namens de overheid deelneemt aan alle olie- en gaswinningsprojecten. Als gevolg van de gascrisis dreigen nieuwe investeringen in gaswinning in Nederland volledig stil te vallen. Sinds 2014 zijn die investeringen al teruggelopen van 1,2 miljard euro per jaar naar 600 miljoen euro. Omdat sommige besluiten al eerder zijn genomen wordt er dit jaar nog zo'n 400 tot 500 miljoen euro geïnvesteerd maar volgend jaar dreigt er helemaal niets meer te gebeuren volgens EBN ""Met deze gasprijs kan er niet geïnvesteerd worden"", zegt Van Hoogstraten tevens voorzitter van de Koninklijke Nederlandse Vereniging van Gasbedrijven (KNVG). De lage vraag naar gas betekent dat de prijzen zijn gedaald. Dat maakt het voor consumenten aantrekkelijk om over te stappen van energieleverancier. De nieuwe, lagere gasprijs is veelal nog niet verrekend in het contract bij je huidige aanbieder en al wel in het aanbod voor nieuwe klanten. Het voordeel voor particulieren is overigens bij lange na geen 80 procent. Wat de gevolgen zijn van het uitblijven van investeringen in het exploiteren van nieuwe velden is lastiger te zeggen. Nederland moet daardoor op termijn meer gas uit het buitenland halen en betaalt daarvoor een wat hogere prijs dan als het zelf gas exploiteert. Als Nederland afhankelijk wordt van andere landen is er het risico dat het aanbod kleiner wordt, bijvoorbeeld door politieke spanningen. Minder aanbod uit het buitenland zal dan leiden tot een fors hogere prijs en die rekening wordt doorgeschoven naar de consument. Omdat de gaskraan in Groningen wordt dichtgedraaid vanwege de aardbevingen, importeert Nederland inmiddels meer gas dan het exporteert. De optelsom van kleinere gasvelden onder het Nederlands deel van de Noordzee wordt de belangrijkste binnenlandse productiebron van aardgas. Volgens EBN zit er nog zo'n 100 tot 200 miljard kubieke meter aardgas in de Noordzeebodem. Neptune Energy is de grootste producent van gas op zee met 30 platforms en veertig velden op het Nederlands continentaal plat. ""Deze historisch lage prijs betekent voor ons bedrijf dat we investeringen in bestaande en nieuwe gasvelden uitstellen of in sommige gevallen zelfs afstellen"", zegt Lex de Groot, de directeur van Neptune in Nederland. ""We weten wat de gasprijs nu is, we weten niet wat de gasprijs in de toekomst is. Daarnaast is het investeringsklimaat in Nederland minder gunstig dan in Noorwegen en het Verenigd Koninkrijk vanwege onder meer belastingwetgeving"", aldus De Groot. Omdat Nederland jarenlang eenvoudig enorme hoeveelheden aardgas uit de Groningse bodem kon halen is het, veel meer dan andere landen, afhankelijk geworden van gas. 98 procent van de Nederlandse huizen wordt verwarmd met behulp van aardgas. Als in 2030 volgens afspraken uit het Klimaatakkoord zo'n 1,5 miljoen huizen 'van het gas af' gehaald zijn, blijven er nog steeds 6,5 miljoen huizen over die met behulp van aardgas verwarmd moeten worden. Van Hoogstraten maakt zich daarom zorgen. ""Als het zo doorgaat zijn we straks volledig afhankelijk van gas uit het buitenland."" Op dit moment is dat goedkoop en overvloedig beschikbaar maar dat geeft geen garantie voor de toekomst. De vraag is of er over een aantal jaren genoeg gas uit bijvoorbeeld Noorwegen en Rusland beschikbaar is. Bovendien is het om geopolitieke redenen onaantrekkelijk om al te veel afhankelijk te worden van Rusland of andere grootmachten. EBN en de gasbedrijven hopen dat de Tweede en Eerste Kamer snel instemmen met een wetsvoorstel van minister Wiebes van Economische Zaken en Klimaat waarin de investeringsaftrek voor bedrijven die naar gas in de Noordzee boren, verhoogd wordt van 25 naar 40 procent.",Economie,https://nos.nl/artikel/2336479-nederland-straks-volledig-afhankelijk-van-buitenlands-gas.html
37330,2012-05-11 04:14:00,Miljardenverlies JPMorgan Chase,"De grootste bank van de Verenigde Staten, JPMorgan Chase, heeft veel geld verloren met riskante financiële producten. De bank stak veel geld in zogenoemde derivaten, waarmee het zich wilde verzekeren tegen financiële risico's. Die waren veel gevaarlijker dan gedacht, zei topman Jamie Dimon. Hij sprak over zware fouten en domme keuzes. ""Dit is niet hoe we een bedrijf moeten runnen."" JPMorgan Chase is met deze acties 2 miljard dollar kwijtgeraakt. Verwacht wordt dat de bank in het tweede kwartaal een verlies zal lijden van 800 miljoen tot 1 miljard dollar. De strop werd bekendgemaakt, nadat de beurzen op Wall Street gesloten waren. In de nabeurshandel verloor het aandeel JPMorgan Chase 7 procent. Andere bankaandelen gingen ook omlaag. Het is opvallend dat juist JPMorgan Chase dit overkomt. De bank kwam enkele jaren geleden veel gezonder uit de kredietcrisis dan veel andere grote banken in de Verenigde Staten. JPMorgan Chase belegde destijds met veel minder risico dan bijvoorbeeld Goldman Sachs en Lehman Brothers.",Economie,https://nos.nl/artikel/371914-miljardenverlies-jpmorgan-chase.html
134621,2016-07-14 16:41:00,Grote zoektocht naar Duitse 'droomvrouw',"In de Duitse deelstaat Rijnland-Palts heeft de politie urenlang gezocht naar een vermiste vrouw, die aan het slaapwandelen bleek te zijn. De 20-jarige vrouw liep al ruim vijf uur slapend door het plaatsje Waldböckelheim voor ze gevonden werd. De politie kreeg om vijf uur 's nachts een melding van de verontruste familie die haar niet in haar bed zag liggen. De familie vertelde de politie dat de vrouw een geschiedenis had van slaapwandelen, maar nog nooit het huis had verlaten. Een grote zoekactie met politiehelikopters, spoorhonden en de brandweer leverde eerst niets op, maar om 10.30 uur vonden mensen de nog altijd slaapwandelende vrouw en brachten haar naar huis. Volgens de politie moest ze huilen, maar was ze ongedeerd. ",Buitenland,https://nos.nl/artikel/2117589-grote-zoektocht-naar-duitse-droomvrouw.html
200002,2019-09-28 00:07:00,'Oekraïne-gezant VS treedt af na omstreden telefoontje Trump',"De Oekraïne-gezant van de Amerikaanse regering treedt af, melden meerdere Amerikaanse media. Het is niet bekend waarom Kurt Volker zijn ontslag indient, maar zijn naam dook de afgelopen week op in verhalen over een omstreden telefoontje van president Trump. Trump zou zijn Oekraïense ambtgenoot Zelensky onder druk hebben gezet om onderzoek te doen naar zijn Democratische rivaal Joe Biden en diens zoon Hunter. De Democraten in het Congres onderzoeken of dat voldoende is om een afzettingsprocedure tegen de president te beginnen. In hun onderzoek hebben ze Volker gedagvaard om te komen getuigen. Ook vier andere diplomaten, onder wie de Amerikaanse oud-ambassadeurs voor Oekraïne en de EU, moeten langskomen in het Congres. Daarnaast willen de onderzoekscommissies documenten inzien over het omstreden telefoontje. De Congresleden willen onder meer weten wie er nog meer meeluisterde en vragen ook informatie over de samenwerking met Oekraïne. Volker is een ervaren diplomaat, die voor de regering-Trump onbezoldigd bemiddelde over het gewapende conflict in het oosten van Oekraïne. Daar vechten separatisten met Russische hulp tegen het gezag in Kiev. Minister van Buitenlandse Zaken Pompeo heeft tot 4 oktober om te reageren op de dagvaarding van het Congres. Eerder deze maand ging hij niet in op een vrijblijvend verzoek om de documenten in te zien. Hoelang het onderzoek gaat duren, kon Huisvoorzitter Pelosi nog niet zeggen. Wel lijkt het erop dat Afgevaardigden volgende week hun reces overslaan om het werk zo snel mogelijk te kunnen afronden. Trump ontkent dat hij iets verkeerd heeft gedaan. Hij is juist op zoek naar de persoon die details over het telefoongesprek heeft gelekt naar de klokkenluider. ""Dat kun je bijna een spion noemen"", zei hij tegen VN-medewerkers. ""Weet je nog wat we vroeger deden met spionnen? Dat ging er wel wat anders aan toe dan vandaag de dag.""",Buitenland,https://nos.nl/artikel/2303652-oekraine-gezant-vs-treedt-af-na-omstreden-telefoontje-trump.html
251941,2023-05-02 05:43:21,'Reizigers moeten plek reserveren in treinen naar België en Duitsland',"Wie vanaf half juni met de trein naar België en Duitsland wil, moet vooraf een zitplaats gaan reserveren in veel treinen, meldt het AD. Op die manier wil de NS de grote drukte beperken. Internationale treinen zijn namelijk razend populair. De maatregel geldt van 17 juni tot en met 18 augustus voor alle ICE-treinen. En het goedkoopste tarief van 25 euro naar Brussel geldt voortaan met name in de daluren. ""NS verwacht dat deze maatregel bijdraagt aan de zitplaatskans, het comfort en de (sociale) veiligheid op de Intercity Brussel"", zo citeert het AD de directeur van NS International. Waar mogelijk verlengt de vervoerder treinen en reservetreinen en bussen worden achter de hand gehouden. En op langere termijn moet er nieuw materieel komen. De ANWB, Fietsersbond, seniorenorganisatie KBO/PCOB en reizigersvereniging Rover zijn boos, schrijft de krant. De belangenclubs vinden dat de NS internationaal reizen per trein zo veel onaantrekkelijker maakt. ""Door het beperken van Early Bird-tickets maakt NS de intercity naar Brussel voor reizigers gemiddeld duurder. Dat vinden wij een verkeerde ontwikkeling"", schrijven ze in een negatief advies aan de NS. De reserveringsplicht vinden ze ""van alle slechte oplossingen de minst slechte"".",Binnenland,https://nos.nl//artikel/2473549-reizigers-moeten-plek-reserveren-in-treinen-naar-belgie-en-duitsland
29903,2012-01-07 18:45:00,Vermiste man gevonden in kanaal Haghorst,In het Wilhelminakanaal bij Haghorst is het lichaam gevonden van de 19-jarige man die sinds Nieuwjaarsdag werd vermist. Dat heeft de Brabantse politie bevestigd. De man vertrok toen uit een plaatselijke kroeg en kwam nooit thuis aan. De politie heeft met sonarboten en duikers uitgebreid gezocht naar de man. Zo'n honderd vrijwilligers uit Haghorst en omstreken hielpen mee met de zoektocht. Over de doodsoorzaak van de man is nog niets bekend. De politie zegt dat er geen aanwijzingen zijn voor een misdrijf.,Binnenland,https://nos.nl/artikel/328736-vermiste-man-gevonden-in-kanaal-haghorst.html
103527,2015-04-22 01:37:00,Chef van Amerikaanse drugsbestrijdingsdienst vertrekt,"Michele Leonhart, het hoofd van de Amerikaanse drugsbestrijdingsdienst DEA, stapt op. Ze ligt al een tijdje onder vuur vanwege een seksschandaal waarbij enkele DEA-medewerkers zijn betrokken. Zeven DEA-agenten hebben bekend dat ze tussen 2001 en 2012 in Colombia hebben meegedaan aan seksfeestjes met prostituees die werden betaald door drugskartels. Leonhart wordt verweten dat ze te slap heeft opgetreden tegen de agenten. Tijdens een verhoor door een onderzoekscommissie van het Congres zei Leonhart afgelopen week dat het juridisch lastig was geweest om de agenten te ontslaan. Ze kwamen ervan af met relatief lichte straffen zoals een schorsing van maximaal twee weken zonder salaris. De commissieleden waren verbijsterd dat de agenten niet zijn ontslagen. Het onderzoek naar het gedrag van de DEA-agenten volgde nadat in 2012 was gebleken dat agenten van de geheime dienst prostituees hadden ingehuurd tijdens een bezoek van president Obama aan Colombia.",Buitenland,https://nos.nl/artikel/2031682-chef-van-amerikaanse-drugsbestrijdingsdienst-vertrekt.html
141040,2016-10-22 04:21:00,VN bevestigt derde gifgasaanval door regime Assad,Het Syrische leger heeft in maart vorig jaar het dorp Qmenas aangevallen met chemische wapens. Volgens onderzoekers van de Verenigde Naties ging het waarschijnlijk om chloorgas. Ze hebben hun rapport aangeboden aan de VN-Veiligheidsraad. In augustus maakte hetzelfde onderzoeksteam al bekend dat het twee gifgasaanvallen door Syrische regeringstroepen had vastgesteld. Van twee andere aanvallen konden de onderzoekers niet met zekerheid zeggen wie die hadden uitgevoerd. Dankzij het Verdrag Chemische Wapens is het gebruik van chloorgas sinds 1997 verboden. Syrië ondertekende het verdrag in 2013 en ging toen akkoord met de vernietiging van al zijn chemische wapens. Het regime van Assad heeft altijd ontkend dat het gifgas inzet in de burgeroorlog.,Buitenland,https://nos.nl/artikel/2139002-vn-bevestigt-derde-gifgasaanval-door-regime-assad.html
217432,2020-11-05 22:46:00,De Stemming van Vullings en Van der Wulp wint podcast-prijs,"De Stemming van Vullings en Van der Wulp heeft een Podcast Award gewonnen in de categorie Nieuws en Politiek. In De Stemming spreken politiek journalisten Joost Vullings (EenVandaag, AVROTROS) en Xander van der Wulp (NOS) elke vrijdag de Haagse week door, met analyses, geruchten en voorspellingen. De Dutch Podcast Awards zijn in het leven geroepen door BNR Nieuwsradio. Luisteraars konden hun favoriete podcasts nomineren en een vakjury selecteert uiteindelijk een winnaar. De prijzen worden vandaag en morgen uitgereikt. In de categorie Cultuur en Muziek won De Grote Vriendelijke Podcast, waarin kinderboekrecensenten Jaap Friso en Bas Maliepaard jeugdliteratuur bespreken. De Zelfspodcast van journalist Sander Schimmelpenninck (journalist) en zanger/producer Jaap Reesema won in de categorie Lifestyle, Maatschappij en Gezondheid. In deze podcast doen de heren naar eigen zeggen maar wat. Ze beschrijven zichzelf als ""twee maatjes met zeer verschillende karakters, maar een gedeelde liefde voor zelfbeklag."" Vanwege corona verloopt de uitreiking anders dan normaal; winnaars kwamen niet in nette kledij een podium op om de prijs in ontvangst te nemen, maar kregen een bezoekje van radio-dj Michiel Veenstra: Morgen wordt bekend wie de prijs voor 'Beste Podcast van Nederland' wint. Er worden dan ook prijzen toegekend in de categorieën Verhalend, Beste Hosts, Media Opinie en Zakelijk.",Cultuur & Media,https://nos.nl/artikel/2355390-de-stemming-van-vullings-en-van-der-wulp-wint-podcast-prijs.html
203497,2019-12-08 21:32:00,Belaagde politie schiet man neer bij vechtpartij bij café in Laren,"In Laren in Noord-Holland heeft de politie geschoten, toen politiemensen bij een café werden belaagd door een groep mannen. Er zijn twee mensen gearresteerd, van wie er één is neergeschoten door de politie. Hij is naar het ziekenhuis gebracht, net als een gewonde agent. De agenten waren naar het café in het centrum van Laren gegaan omdat er een vechtpartij was uitgebroken op het terras. ""Zo'n tien personen gingen met elkaar op de vuist, het ging er grof aan toe"", zegt een woordvoerder van de politie. Toen de politiemensen aankwamen, richtten de vechtersbazen zich op de agenten. Er werd onder meer met glas gegooid. Zeker een agent raakte daarbij gewond. Volgens een ooggetuige liepen de vechtersbazen en de politie door het café, waar mensen zaten te drinken en te eten, via een andere uitgang naar buiten. Daar schoot een agent op een man. De politie zette de omgeving af voor onderzoek: Mensen die in het café zaten toen de schietpartij uitbrak, prijzen het ingrijpen van de politie. De agenten waren volgens hen snel aanwezig en deden goed hun werk.",Binnenland,https://nos.nl/artikel/2313922-belaagde-politie-schiet-man-neer-bij-vechtpartij-bij-cafe-in-laren.html
174624,2018-05-08 14:30:00,Eerste filmfestival Cannes na #MeToo: gaat er echt iets veranderen?,"Met zijn azuurblauwe zee en felrode loper is de Franse badplaats Cannes de komende twaalf dagen weer het stralende middelpunt van de filmwereld. Vandaag start het Filmfestival van Cannes, de eerste editie sinds #MeToo losbarstte. En nadat de Oscars en Golden Globes grotendeels in het teken stonden van verhalen van seksueel misbruik in de filmwereld, kan het Franse festival moeilijk achterblijven. Cannes heeft onder meer een hulplijn tegen seksueel grensoverschrijdend gedrag opgezet en folders verspreid. De van seksueel misbruik beschuldigde filmproducent Harvey Weinstein was al eerder tot persona non grata verklaard. Filmdeskundigen betwijfelen of de maatregelen écht iets veranderen. Het is uitgerekend Cannes waar Weinstein volgens aantijgingen meerdere actrices heeft aangerand. De regisseur was jarenlang een van de grote namen op het festival, dat zijn 'speelterrein' was. Hij (ver)kocht er films, liet de pers op audiëntie komen en gaf er privéfeestjes met gastenlijsten vol jonge actrices. ""Cannes is een eigen wereld. Je leeft twaalf dagen onder soort grote glazen stolp waarin iedereen wil scoren en iedereen misschien net zijn grenzen verlegt om dat ene project binnen te halen"", zegt filmjournalist Robbert Blokland in het NOS-radioprogramma Met het Oog op Morgen. Volgens Blokland houdt de invloed van de festivalorganisatie op buiten de poorten van het festivalterrein. En juist daar zit het probleem. ""In hotels heeft de organisatie niets te zeggen, terwijl dat de plekken zijn waar dingen gebeuren die het daglicht niet kunnen verdragen."" En de hulplijn tegen seksueel misbruik? Die is volgens filmrecensent Hedwig van Driel een ""leeg symbool"". Van Driel: ""Ga je nou echt bellen als je ziet dat iemand over de schreef gaat of als je zelf op een hotelkamer wordt lastiggevallen?"" Ze wijst erop dat het festival wel folders heeft uitgedeeld waarin genodigden wordt opgeroepen zich te gedragen, maar de gedragsregels niet heeft aangepast. Actrice Cate Blanchett is dit jaar de juryvoorzitter van het filmfestival. Vorige week vertelde zij zelf ook lastig te zijn gevallen door Weinstein. ""Haar aanstelling kun je ook zien in het licht van #MeToo"", zegt Blokland. Hoewel de actrice #MeToo niet onbenoemd zal laten, denkt Van Driel dat haar aanstelling weinig zal uithalen. ""Ze heeft tot nu toe gezegd dat seksueel grensoverschrijdend gedrag via de rechter moet worden uitgezocht, terwijl #MeToo voor een groot deel gaat over situaties die moeilijk via de rechter aan te kaak te stellen zijn."" En dan is er nog de kwestie Lars von Trier. De Deense filmregisseur is, na een ban van zes jaar vanwege controversiële grappen over Hitler, voor het eerst weer welkom in Cannes. De timing is ongelukkig, omdat de IJslandse zangeres Björk hem vorig jaar beschuldigde van seksuele intimidatie. Maar er is ook een lichtpuntje. De festivalorganisatie probeert korte metten te maken met de kritiek dat het weinig oog heeft voor het werk van vrouwen. De organisatie heeft bewust vrouwelijk talent geselecteerd voor Un Certain Regard, een categorie die wordt gezien als kweekvijver voor Gouden Palm-nominaties. Van Blokland: ""Bovendien brengt het festival dit jaar films onder de aandacht waarin sterke vrouwen een prominente rol spelen. Op die manier proberen ze de vrouw dus wat meer voor het voetlicht te brengen.""",Buitenland,https://nos.nl/artikel/2230924-eerste-filmfestival-cannes-na-metoo-gaat-er-echt-iets-veranderen.html
167549,2018-01-05 10:03:00,"'Franse politie wist van plan aanslag op kerk, maar deed niets'","Een Franse inlichtingendienst wist een week voor de aanslag op de kerk in Normandië in 2016 dat terreurbeweging IS een aanslag beraamde op een kerk. De Franse onderzoekssite Mediapart schrijft dat een agent de plannen voor de aanslag onderschepte, maar dat de inlichtingen vastliepen in de bureaucratie. Volgens de site zijn achteraf documenten vervalst om de blunder te verdoezelen. In juli 2016 gijzelden twee terroristen met messen een aantal mensen in een kerk in Saint-Étienne-du-Rouvray. Voordat de politie de gijzeling beëindigde, doodden de mannen de 85-jarige priester Jacques Hamel door zijn keel door te snijden. Beide terroristen zijn bij de beëindiging van de gijzeling doodgeschoten. Mediapart heeft de moord op de priester de afgelopen zes maanden onderzocht en concludeert dat een agent enkele dagen voor de aanslag een audio-bericht van een van de daders heeft onderschept. Adel Kermiche zei in het bericht, dat via berichtendienst Telegram werd verzonden, dat hij een kerk wilde binnendringen en mensen wilde onthoofden. De agent sloeg daarop alarm, maar zijn chef was op dat moment te druk met ander werk. Alle andere superieuren die de informatie mochten doorspelen waren op vakantie, schrijft Mediapart. Na de aanslag heeft de dienst volgens Mediapart documenten vervalst waaruit bleek dat de plannen voor de aanslag bekend waren. Ook moest de agent zijn internetgeschiedenis wissen, zodat niet te zien zou zijn dat hij die dag het bericht op Telegram had ontvangen. ""Dit bevestigt wel het beeld van de Franse inlichtingendiensten die falen en langs elkaar heen werken, zoals dat de laatste jaren vaker is gegaan"", zegt correspondent Frank Renout in het NOS Radio 1 Journaal. ""Dat is ook waarom president Macron een eigen anti-terreureenheid heeft opgezet. Alle diensten moeten daar hun documenten inleveren om dit soort blunders te voorkomen.""",Buitenland,https://nos.nl/artikel/2210577-franse-politie-wist-van-plan-aanslag-op-kerk-maar-deed-niets.html
179463,2018-08-07 09:40:00,Geen explosieven gevonden in woning Haarlem,De politie in Haarlem heeft niets verdachts gevonden in de woning waarvan een verwarde man vanochtend had gezegd dat er explosieven lagen. Agenten hebben er uren onderzoek gedaan. De man werd vanochtend na de melding opgepakt. Dat gebeurde met getrokken wapens. De Ramplaan en de Rolandslaan werden afgezet. Een helikopter hing enige tijd boven het gebied. De politie ontruimde 33 woningen en sloot de nabijgelegen supermarkt. Inmiddels zijn de afzettingen weggehaald en kunnen de bewoners naar huis terugkeren.,Binnenland,https://nos.nl/artikel/2244946-geen-explosieven-gevonden-in-woning-haarlem.html
92202,2014-10-27 09:13:00,PvdA: rechercheurs voor matchfixing,"De bestrijding van matchfixing in Nederland schiet volgens de Partij van de Arbeid tekort. Daarom vindt de regeringspartij dat er gespecialiseerde rechercheurs moeten komen die onderzoek doen naar deze praktijken. 	Ook pleit de PvdA voor een regeling waarbij iemand die zelf een wedstrijd heeft vervalst, een misstand kan melden bij het Openbaar Ministerie (OM) in ruil voor strafvermindering. De matchfixer moet dan wel direct stoppen met zijn activiteiten, alle bewijzen overleggen en de clementieprocedure geheimhouden. 	Dit alles staat in een initiatiefnota die Tweede Kamerlid Tjeerd van Dekken vandaag presenteert in een sportdebat met minister Edith Schippers (Sport). 	Volgens Van Dekken mogen de miljoenen Nederlanders die elke dag genieten van sport, als beoefenaar of toeschouwer, verwachten dat wedstrijden eerlijk verlopen. ""Helaas is dat niet meer gegarandeerd. Matchfixing neemt steeds ernstiger vormen aan in landen om ons heen, ook in de topsport, en er zijn steeds meer meldingen van matchfixing in Nederland. Dat mogen we niet toestaan."" 	De recherche-eenheid tegen matchfixing zou wat Van Dekken betreft ook andere vormen van fraude en witwassen in de sportwereld moeten bestrijden. Het OM doet al een tijd onderzoek naar matchfixing in Nederland, maar de PvdA dringt aan op een intensievere aanpak. Ook het CDA zal Schippers vragen hoe het met het onderzoek van justitie staat. 	""In Nederland is nog niets ontdekt. Maar het zou naïef zijn om er dan vanuit te gaan dat het er niet is'', aldus Kamerlid Hanke Bruins Slot. Haar PvdA-collega Van Dekken wil ook dat de Kansspelautoriteit meer mogelijkheden krijgt om illegaal gokken aan te pakken. Bovendien moet het gokken op eenvoudig te manipuleren incidenten in een wedstrijd, zoals bijvoorbeeld een gele kaart, worden verboden. 	Uit een vorig jaar gepubliceerd onderzoek, in opdracht van Schippers, bleek dat het manipuleren van sportwedstrijden niet op structurele schaal plaatsvindt in Nederland. ",Politiek,https://nos.nl/collectie/1111/artikel/2000948-pvda-rechercheurs-voor-matchfixing
156927,2017-07-01 11:02:00,Efteling-attractie Symbolica geopend: wachtrij ruim twee uur,"Na maanden wachten is in de Efteling in Kaatsheuvel vandaag de nieuwe attractie Symbolica geopend. Mensen die nu in de rij gaan staan, moeten meer dan twee uur wachten voordat ze een ritje kunnen maken. In de attractie worden bezoekers in karretjes door verschillende kamers geleid. Er kunnen maximaal zes mensen in een voertuig. Bezoekers kunnen kiezen uit drie routes: de Schattentour, de Heldentour en de Muziektour. Alle ritjes duren zo'n zeven minuten. De eerste reacties zijn positief. ""Ik heb gigantisch genoten"", zegt een man die net met zijn vriendin in de attractie is geweest. ""Heel mooi, echt top, gewoon geweldig"", vindt de vrouw. ""Ik kan bijna niet beschrijven wat ik heb meegemaakt"", zegt een jonge bezoeker tegen Omroep Brabant. ""Het is als één grote illusie. Het rook geweldig en het zag er misschien nog beter uit. We zijn zelfs op audiëntie bij de koning geweest."" Symbolica is de duurste attractie ooit gebouwd in de Efteling. De bouw heeft het pretpark 35 miljoen euro gekost. Ter vergelijking: De jongste achtbaan, Baron 1898, die in juli 2015 werd geopend, kostte ongeveer 18 miljoen euro. ",Regionaal nieuws,https://nos.nl/artikel/2180877-efteling-attractie-symbolica-geopend-wachtrij-ruim-twee-uur.html
200472,2019-10-08 10:51:00,Ook familierechtadvocaten gaan staken tegen 'uitholling rechtsstaat',"De gesubsidieerde rechtshulp staat onder druk, vinden ook familie- en erfrechtadvocaten. De vereniging van Familie- en erfrecht Advocaten en Scheidingsmediators (VFAS) kondigt daarom in een paginagrote advertentie in Het Financieele Dagblad een staking aan. Minister Dekker voor Rechtsbescherming (VVD) heeft de rechtsstaat uitgehold, zegt de vereniging. Iemand die zelf geen advocaat kan betalen, krijgt er een van de overheid. Maar de bedragen daarvoor zijn volgens de vereniging zo laag geworden dat het moeilijk is om nog advocaten te vinden die het werk willen doen. De familie- en erfrechtadvocaten sluiten zich aan bij de Orde van Advocaten en de Vereniging van Strafrechtadvocaten, die twee weken geleden al aankondigden dat ze begin januari twee weken willen gaan staken. ""Onder familie- en erfrechtadvocaten is het probleem nog groter, blijkt uit onderzoek"", zegt Alexander Leuftink in het NOS Radio 1 Journaal. ""De kaalslag is inmiddels zo groot dat wij vragen om actie."" ""De vergoedingen zijn dermate laag dat je eigenlijk geen fatsoenlijke praktijk meer kan voeren"", zegt hij. ""We merken nu al dat er advocaten omvallen. Ze kunnen het hoofd niet meer boven water houden."" Leuftink zegt dat een advocaat voor een echtscheidingsprocedure ongeveer 1000 euro krijgt. ""Dat kan variëren van 30 tot 90 uur aan werk wat daar inzit."" Op basis van 90 uur komt het uurtarief dan uit op zo'n 11 euro. Volgens de Consumentenbond verdient een advocaat gemiddeld zo'n 200 euro per uur. ""Het wordt steeds moeilijker om een advocaat te vinden die deze zaken nog wil aannemen. Dat is iets wat ook de rechtzoekenden raakt."" Daarom kondigt de vereniging aan solidair te zijn met de staking van de strafrechtadvocaten. ""Wij roepen al onze leden op om de eerste twee weken van januari verhinderd te zijn om zittingen bij te wonen. Het klopt dat de rechtzoekenden daar ook niet mee geholpen zijn, maar dit is om een signaal af te geven. Dat kan alleen op deze manier.""",Binnenland,https://nos.nl/artikel/2305219-ook-familierechtadvocaten-gaan-staken-tegen-uitholling-rechtsstaat.html
198578,2019-08-28 22:12:00,"Man uit Slowakije wil naar Rotherham, belandt in Rotterdam","Een man uit Slowakije die in de Engelse stad Rotherham een familiebezoekje aan zijn moeder wilde brengen, is per ongeluk in Rotterdam terechtgekomen. Agenten troffen hem woensdagmiddag zonder geld aan in de stad. ""Zowel zijn articulatie als zijn topografische kennis is niet heel goed"", schrijft de politie op sociale media. ""Per abuis is hem een treinkaartje naar Rotterdam verkocht. Met zijn kaartje in de hand en geen kennis van de Nederlandse of Engelse taal, eindigde hij hier."" De agenten hebben voor komende nacht opvang geregeld voor de man, schrijft RTV Rijnmond. Hij wordt donderdag in contact gebracht met stichting Barka. Deze stichting biedt steun aan migranten uit Midden- en Oost-Europa.",Regionaal nieuws,https://nos.nl/artikel/2299377-man-uit-slowakije-wil-naar-rotherham-belandt-in-rotterdam.html
176736,2018-06-15 19:42:00,Britten mogen onder rokken blijven fotograferen,"Het blijft in Engeland en Wales voorlopig toegestaan om vrouwen onder hun rok te fotograferen. Een wet die dat moet verbieden werd vanmiddag tegengehouden door een parlementslid. De wet zou vanmiddag als hamerstuk in het parlement worden behandeld, maar het conservatieve parlementslid Christopher Chope ging daarvoor liggen door 'objection' te roepen tijdens de behandeling. Dat was voldoende om de wet vooralsnog tegen te houden, Een slachtoffer van 'upskirting' is de drijvende kracht achter de wet, die brede steun onder parlementsleden en de regering geniet. Gina Martin was stiekem onder haar rok gefotografeerd in Hyde Park, maar de twee daders konden niet worden veroordeeld. Onder de nieuwe wet zouden ze 2 jaar cel kunnen krijgen en als zedendelinquent geregistreerd moeten worden. Voyeurismewetten gelden in Engeland niet in publieke ruimtes. Daders kunnen op basis van publiek fatsoen worden veroordeeld, maar alleen als iemand op heterdaad wordt betrapt. In Schotland gelden sinds 2010 strengere wetten. Gina Martin zegt tegen de BBC dat Chope haar heeft verteld dat het een principekwestie voor hem was. Hij maakt al jarenlang bezwaar tegen het gemak waarmee sommige wetten zonder debat worden aangenomen. Geregeld is hij daarom dwarsligger, ook bij breed gesteunde wetten. Vanmiddag maakt hij ook bezwaar tegen extra bescherming voor politiedieren. Oppositieleden maar ook partijgenoten maken zich boos over zijn houding. ""Dit is een vreemde principekwestie. Hij houdt ook goede wetten tegen. Dit gaat al te lang zo"", verzucht een partijgenoot op Twitter. De wet is hiermee nog niet van tafel. Er kan nog een debat over worden aangevraagd. Martin hoopt dat de wet begin volgende maand een tweede kans krijgt.",Buitenland,https://nos.nl/artikel/2236715-britten-mogen-onder-rokken-blijven-fotograferen.html
226201,2021-05-23 13:45:00,Opstandelingen in Myanmar bestormen politiebureau en doden militairen,"In Myanmar hebben opstandelingen een politiebureau bestormd. Dat gebeurde in de oostelijke stad Mobye. Zeker dertien militairen zijn bij de aanval gedood, zeggen zij. Ook zouden vier militairen gevangen zijn genomen. Op sociale media circuleren beelden van de bestorming. Daarop zijn ook de lichamen van dode soldaten te zien. De zogenoemde Volksverdedigingsmacht, die burgers beschermt tegen geweld vanuit de junta, zegt tegen lokale media dat het politiebureau in brand is gestoken en dat twee burgers gewond zijn geraakt. Bij de Chinese grens vond vandaag ook al een vuurgevecht plaats. Het is sinds enkele maanden onrustig in Myanmar. Begin februari greep het leger de macht, daarbij werden prominenten van de democratisch gekozen regering gevangen gezet. Op protesten tegen de staatsgreep kwamen eerder tienduizenden betogers af. De junta dreigt nu de partij van de gekozen regeringsleider Aung San Suu Kyi, de NLD, te verbieden en te ontbinden. Onder meer de Europese Commissie heeft dat plan veroordeeld. ""Als de junta dit doorzet, toont het daarmee opnieuw grote minachting voor het volk en de wetgeving."" De NLD werd in november vorig jaar met grote meerderheid verkozen.",Buitenland,https://nos.nl/artikel/2381982-opstandelingen-in-myanmar-bestormen-politiebureau-en-doden-militairen
89760,2014-09-16 15:18:00,Miljoenen voor Huis ten Bosch,"Paleis Huis ten Bosch wordt de komende drie jaar ingrijpend verbouwd en gerenoveerd. Daarvoor is 35 miljoen euro gereserveerd, blijkt uit de begroting voor Wonen en Rijksdienst. Koning Willem-Alexander en zijn gezin zijn van plan op termijn naar het paleis in Den Haag te verhuizen. Volgens het kabinet moeten voor die tijd de technische installaties (elektra, water, brandveiligheid) worden vernieuwd en is groot onderhoud nodig aan gevels, daken en binnenwerk. Ook worden de woonvleugel en de beveiliging van het paleis gemoderniseerd. Het paleis was sinds het aantreden van Beatrix niet meer grondig onder handen genomen. In de tuin van De Eikenhorst, de privéwoning van de koning in Wassenaar, wordt zolang de verbouwing duurt een tijdelijke werkruimte ingericht. Bij inspectie is gebleken dat er asbest in het paleis zit. De verwijdering daarvan begint dit najaar en zal een paar ton gaat kosten. Het asbestrapport zelf is geheim; volgens het Rijksvastgoedbedrijf bevat het allerlei technische gegevens zoals tekeningen die vallen onder de geheimhoudingsplicht. Openbaarmaking zou de veiligheid van het Koninklijk Huis in gevaar kunnen brengen. De renovatie wordt niet openbaar aanbesteed; ook dat zou de veiligheid van de koning in gevaar kunnen brengen. Paleis Huis ten Bosch is rijksmonument en eigendom van de overheid. Die stelt het paleis ter beschikking aan het staatshoofd als werk- en woonpaleis. Volgens het Rijksvastgoedbedrijf zou het overgrote deel van de kosten ook moeten worden gemaakt als de koning en koningin niet zouden verhuizen. Ook het werkpaleis van de koning, Noordeinde, zal volgend jaar worden gerenoveerd. Het bedrijfsrestaurant van het paleis wordt onder meer verbouwd. De kosten voor dat project zijn 8 miljoen euro. In de begroting staat ook dat de verbouwing van Noordeinde 66, een monumentaal woonhuis dat onderdeel uitmaakt van het paleiscomplex, veel duurder is dan nu bekend was. De totale kosten waren 3,7 miljoen euro. Premier Rutte had het eerst over 9 ton. Noordeinde 66 was aanvankelijk van prinses Juliana. Willem-Alexander kocht het in 1993 voor 340.000 euro. In 2007 verkocht hij het voor 3,25 miljoen aan het Rijk. Het pand is nu gereedgemaakt voor gebruik door prinses Beatrix. ",Koningshuis,https://nos.nl/artikel/699016-miljoenen-voor-huis-ten-bosch.html
153951,2017-05-15 09:17:00,Microsoft: NSA had 'kwijtraken tomahawks' moeten melden,"De Wannacry-ransomware die sinds vrijdag de ict-wereld in zijn greep houdt, maakt inderdaad gebruik van een lek dat door de Amerikaanse geheime dienst NSA is ontdekt. Dat bevestigt Microsoft in een verklaring met felle kritiek op de NSA. Veel beveiligingsonderzoekers hadden al geconcludeerd dat het lek door de NSA was ontdekt. Het gaat om een beveiligingsprobleem dat door geheime dienst is gebruikt om verdachten te hacken. Doordat de geheime dienst het stilhield, bleven echter ook computers van onschuldige burgers en organisaties kwetsbaar voor aanvallen. Vorige maand lekte een pakket digitale wapens van de NSA uit, waar het bewuste lek onderdeel van was. Onderzoekers vreesden toen al dat kwaadwillenden de wapens zouden misbruiken. Hoewel het probleem door Microsoft inmiddels is gedicht, zijn bedrijven en consumenten die hun computer niet hebben bijgewerkt nog steeds kwetsbaar. Microsoft is niet blij dat de NSA het lek onder de pet heeft gehouden. Daardoor werd het beveiligingsprobleem niet eerder opgelost. Microsoft-topman Brad Smith zegt in de verklaring dat een vergelijkbaar scenario bij conventionele wapens zou zijn als het Amerikaanse leger een aantal tomahawk-raketten zou zijn kwijtgeraakt. ""Dit toont het gevaar aan als overheden beveiligingsproblemen verzamelen."" Overheden wereldwijd zouden dit als een wake-upcall moeten zien en beter moeten nadenken over hoe ze digitale wapens gebruiken, zegt Microsoft. In Nederland verzamelt de AIVD ook beveiligingsproblemen in software om doelwitten te hacken. Ook wil het kabinet dat de politie de bevoegdheid krijgt om verdachten te hacken. Binnenkort buigt de Eerste Kamer zich daarover. Critici vrezen dat door de politie verzamelde lekken ook door kwaadwillenden kunnen worden misbruikt, zoals nu gebeurde bij de NSA. ",Buitenland,https://nos.nl/artikel/2173241-microsoft-nsa-had-kwijtraken-tomahawks-moeten-melden.html
123019,2016-02-03 10:15:00,Megabod uit China op zaadproducent Syngenta,"Een Chinees chemiebedrijf heeft een bod gedaan van 43 miljard dollar (39,4 miljard euro) op het Zwitserse chemiebedrijf Syngenta. Als de deal doorgaat, is het de grootste overname door een Chinees bedrijf in het buitenland. Het bod is afkomstig van ChemChina, het grootste chemiebedrijf van China. Syngenta maakt zaden en pesticiden en heeft in Nederland verschillende vestigingen. Daar werken bijna negenhonderd mensen. Het is niet bekend wat de gevolgen van de overname zijn voor het personeel. Syngenta hoopt door de deal betere toegang te krijgen tot de Chinese markt. Het is de tweede grote deal in de chemiewereld in korte tijd. In december kondigde DuPont en Dow Chemical een fusie aan. Samen hebben de bedrijven een waarde van 180 miljard euro.",Buitenland,https://nos.nl/artikel/2084611-megabod-uit-china-op-zaadproducent-syngenta.html
250856,2023-04-03 13:08:53,"Profvoetballer Vloet krijgt 2,5 jaar cel voor veroorzaken dodelijk ongeluk op A4","Profvoetballer Rai Vloet moet 2,5 jaar de cel in voor het veroorzaken van het dodelijke ongeluk op de A4 bij Hoofddorp in november 2021. Daarbij kwam een 4-jarig jongetje om het leven. Vloet mag daarnaast vier jaar lang niet autorijden. De 27-jarige voetballer gaf op de zitting twee weken geleden toe dat hij ""twee à drie glazen sterke drank"" had gedronken voordat hij die avond in de auto stapte. De rechtbank oordeelt dat Vloet zich schuldig heeft gemaakt aan het veroorzaken van een dodelijk ongeluk als gevolg van roekeloosheid. ""Het is uiterst onverantwoord dat hij met te veel drank op is gaan rijden en hij heeft veel te hard gereden. Met zijn handelen heeft hij een onomkeerbaar verlies veroorzaakt. Geen enkele straf kan het verdriet en de pijn wegnemen"", oordeelde de rechter vanmiddag. Omroep West schrijft dat Vloet niet aanwezig was bij de uitspraak, omdat hij in Rusland woont. Nederland heeft geen uitleveringsverdrag met dat land, maar de voetballer heeft eerder via zijn advocaat al laten weten ""zijn straf uit te willen zitten"". Of Vloet in hoger beroep gaat kan zijn advocaat nog niet zeggen. ""We gaan nu heel goed nadenken, alles bespreken met Rai en zijn familie."" Zodra de termijn voor hoger beroep voorbij is en de straf onherroepelijk wordt, zal Vloet een oproep krijgen om zich te melden bij een Nederlandse gevangenis. Uit onderzoek bleek dat Vloet vlak voor het ongeluk 203 kilometer per uur reed, waar de maximumsnelheid 130 kilometer per uur was. Zelf zei hij dat hij tussen de 130 en 150 kilometer per uur reed. Hij verklaarde dat hij vlak voor de botsing bezig was met zijn cruisecontrol. Na het ongeluk loog Vloet over wie er achter het stuur zat. Vloet wees naar de medepassagier, die dat zelf ook beaamde. Hij verklaarde later in de rechtbank dat hij had gelogen omdat hij in shock was. Vloet speelde voorheen bij onder meer PSV en NAC. Hij werd na het ongeluk geschorst door zijn toenmalige club Heracles Almelo, vertrok vervolgens naar Kazachstan en speelt momenteel bij de Russische club FK Oeral.",Omroep West,https://nos.nl//artikel/2469992-profvoetballer-vloet-krijgt-2-5-jaar-cel-voor-veroorzaken-dodelijk-ongeluk-op-a4
180731,2018-09-04 00:26:00,Tienduizenden bij concert tegen racisme in Chemnitz,"Tienduizenden activisten en muziekliefhebbers hebben vanavond in Chemnitz een concert tegen racisme en vreemdelingenhaat bezocht. Onder het motto 'wij zijn met meer' traden bands op als Die Toten Hosen, Kraftklub en de rappers Marterie & Casper. De autoriteiten schatten dat er zeker 65.000 bezoekers waren. Volgens de politie verliep het concert zonder incidenten. Tegendemonstraties waren verboden. Bezoekers van het concert droegen borden en spandoeken mee tegen racisme en vreemdelingenhaat: In Chemnitz is de afgelopen week een aantal keer gedemonstreerd door neonazi's, rechts-populistische groeperingen en andere tegenstanders van het Duitse vluchtelingenbeleid. De aanleiding was de dood van een Duitser, die waarschijnlijk door een migrant is doodgestoken. Twee verdachten, een Syriër en een Irakees, zitten daarvoor vast.",Buitenland,https://nos.nl/artikel/2248860-tienduizenden-bij-concert-tegen-racisme-in-chemnitz.html
229523,2021-08-13 18:54:00,Rutte na kritiek: nieuwe staatssecretarissen kunnen ook Kamerlid blijven,"De onlangs beëdigde staatssecretarissen Wiersma (VVD), Van Weyenberg (D66) en Yesilgöz (VVD) kunnen ook Kamerlid blijven. Dat schrijft demissionair premier Rutte op Kamervragen van de SP. PVV-leider Wilders en SP-leider Marijnissen hadden vraagtekens gezet bij de benoemingen na kritiek van twee hoogleraren. Volgens de Grondwet mag een Kamerlid niet tegelijkertijd staatssecretaris of minister zijn. Er is één uitzondering op die regel. Zij mogen beide functies wél combineren in een demissionair kabinet, totdat er een nieuw kabinet zit. Volgens de hoogleraren geldt die uitzondering niet voor de drie, maar Rutte bestrijdt dat. De premier verdedigt het standpunt dat de uitzonderingsregel niet alleen geldt voor 'oude' bewindspersonen die voor de verkiezingen al in het kabinet zaten, maar ook voor 'nieuwe' bewindspersonen die na de verkiezingen worden benoemd. Het eerder ingediende ontslag van het hele kabinet is ook op hen van toepassing, en de uitzondering is dat dus ook, zegt Rutte. ""De uitzondering op de onverenigbaarheid van functies is, naar het oordeel van het kabinet, zodanig geformuleerd dat deze zowel op zittende bewindspersonen als op nieuw te benoemen bewindspersonen ziet."" ""Het door de minister-president namens alle ministers en staatssecretarissen ingediende ontslag ziet namelijk ook op mogelijk nog te benoemen bewindspersonen. Hieruit volgt dat de uitzondering uit artikel 57, derde lid, Grondwet ook op hen van toepassing is."" Lees hier de hele brief. Rutte gaat hiermee in tegen de stelling van twee juridisch deskundigen dat de benoemingen tegen de bedoeling van de Grondwet ingaan. Hoogleraar staatsrecht Wim Voermans zei dinsdag: ""De uitzonderingsregel is er speciaal voor de verkiezingen. Zulke spelregels zijn er niet voor niets."" Volgens Bert van den Braak, bijzonder hoogleraar parlementaire geschiedenis, heeft het demissionaire kabinet de grondwettelijke regels met de drie benoemingen stilzwijgend opgerekt. ""Het is een precedentwerking. Ieder kabinet kan dan na de verkiezingen nog allerlei Kamerleden aanstellen als bewindslieden, terwijl dat niet mag."" Premier Rutte schrijft in de brief dat er goede afspraken zijn gemaakt om problemen met 'dubbele petten' te voorkomen. Zo doen de staatssecretarissen die ook Kamerlid zijn niet als staatssecretaris mee aan een debat als ook al iemand anders van het kabinet het woord voert. Ook zullen zij als Kamerlid geen stemverklaringen afleggen, optreden als plaatsvervangend voorzitter van de Tweede Kamer of deelnemen aan parlementaire delegaties.",Politiek,https://nos.nl/artikel/2393739-rutte-na-kritiek-nieuwe-staatssecretarissen-kunnen-ook-kamerlid-blijven
174725,2018-05-10 01:59:00,Met 'ruimtepakken' maken Indiase oplichters 200.000 dollar buit,"Een vader en zoon uit India zijn gearresteerd omdat ze meerdere zakenmannen probeerden op te lichten met een nepproject. Eén zakenman investeerde zelfs 200.000 dollar in hun ""magische koperen platen"". De mannen droegen zilveren ruimtepakken 'van NASA' om de zakenmannen te overtuigen van hun echtheid. De politie van Delhi heeft vandaag foto's vrijgegeven van de pakken en daar wordt wereldwijd om gelachen op social media. De zilveren pakken zien er namelijk niet zo professioneel uit. Er wordt ook wel aan ze gerefereerd als de kostuums ""voor een heel slechte Bollywood-film"". De vader en zoon uit Delhi verkochten ""koper dat door bliksem geraakt was"". Het koper kon rijst magnetisch maken, zeiden de mannen in hun verkooppraatje. Om de zakenmannen te overtuigen, lieten ze een koperen plaat met magnetische vloeistof en ijzeren rijstkorrels zien. NASA zou volgens de mannen interesse hebben en voor miljoenen dollars willen investeren. Vandaar de mooie 'NASA-ruimtepakken'. Met die truc hebben de mannen minstens dertig mensen uit Noord-India kunnen oplichten. Het was trouwens niet de eerste keer dat de vader en zoon mensen hebben opgelicht: ze waren beiden op borgtocht vrij omdat ze slangen met ""medicinale krachten"" hadden verkocht voor 25.000 dollar per stuk.",Opmerkelijk,https://nos.nl/artikel/2231175-met-ruimtepakken-maken-indiase-oplichters-200-000-dollar-buit.html
37776,2012-05-19 16:07:00,Bomaanslag in oosten Syrië,"Bij een bomaanslag in Syrië zijn zeker negen mensen omgekomen, 100 mensen raakten gewond. De explosie was op de parkeerplaats van een militair complex in het oosten van Syrië. De Syrische overheid zegt dat het om een bomauto ging met 500 kilo explosieven. Waarnemers van de Verenigde Naties hebben de plek van de aanslag inmiddels onderzocht. De ravage is enorm, zegt de Syrische staatstelevisie. Die liet beelden zien van beschadigde gebouwen, kapotte auto's en gekantelde vrachtwagens.",Buitenland,https://nos.nl/artikel/374640-bomaanslag-in-oosten-syrie.html
158031,2017-07-19 17:48:00,Ophef over topsalarissen en loonkloof man-vrouw bij de BBC,"De BBC zag de bui al hangen en had ze het liefst geheimgehouden, maar de politiek stond erop dat ze openbaar werden gemaakt: de salarissen van toppresentatoren bij de Britse publieke omroep. De ophef erover kwam al snel, niet alleen over de bedragen die ze krijgen, maar ook over het verschil in beloning tussen mannen en vrouwen. De lijst is beperkt tot de 96 medewerkers die meer verdienen dan premier Theresa May, die omgerekend 170.000 euro per jaar krijgt. De best betaalde BBC-man is Chris Evans, die eerst alleen radio deed, maar ook een jaar het autoprogramma Top Gear op tv presenteerde. In het seizoen 2016/2017 kreeg hij ongeveer 2,5 miljoen euro. De best betaalde vrouw is Claudia Winkleman, die tussen de 500.000 en 570.000 euro krijgt voor het presenteren van de kijkcijferhit Strictly Come Dancing. Onder de beter betaalde boegbeelden van de BBC zijn ook sportpresentator Gary Lineker (rond de 2 miljoen euro) en talkshowhost Graham Norton (ruim 960.000 euro). Lineker grapte op Twitter dat hij op deze feestelijke BBC-salarisdag maar op zoek moest naar een helm, en hekelde zijn manager en commerciële zenders die nóg meer betalen. De bijna 95-jarige BBC stond jaren onder druk om de topsalarissen bekend te maken. Zowel de publieke omroep zelf als het kijk-en-luistergeld (166 euro per jaar) ligt onder vuur. De belastingbetaler vindt dat er geld wordt verspild en commerciële omroepen zien de BBC als oneerlijke concurrentie. Dat er onder de 96 best betaalden maar 34 vrouwen zijn, leidt tot veel reacties. Claudia Winkleman is de enige vrouw in de top-10. Nieuwslezeres Emily Maitlis ontbreekt in de lijst, maar haar mannelijke collega's staan er wel in. Veel mannen krijgen voor dezelfde functie een hoger salaris dan vrouwen. BBC-topman Tony Hall erkende meteen ""dat er nog een kloof te overbruggen is"". Voor het verlagen van salarissen voelt hij niets. ""We zijn een wereldwijde omroep en willen sterren aan het werk hebben."" De hoge salarissen zijn volgens hem nodig om de beste presentatoren en correspondenten niet aan commerciële omroepen te verliezen.",Buitenland,https://nos.nl/artikel/2184038-ophef-over-topsalarissen-en-loonkloof-man-vrouw-bij-de-bbc.html
116793,2015-11-10 01:15:00,'Hoogste aantal executies Saudi-Arabië in twintig jaar',"Saudi-Arabië heeft dit jaar volgens Amnesty International al zeker 151 mensen geëxecuteerd. Dat is het hoogste aantal sinds 1995, toen in een jaar 192 mensen ter dood werden gebracht. In mei voerde Saudi-Arabië al de negentigste doodstraf van dit jaar uit. Dat waren er evenveel als in heel 2014. Het streng-islamitische koninkrijk is na China en Iran het land dat de meeste doodvonnissen uitvoert. Veel mensen worden ter dood veroordeeld voor niet-dodelijke misdaden. Een groot deel van de executies is voor drugsmisdrijven. De terdoodveroordeelden worden meestal in het openbaar onthoofd. In januari vroegen mensenrechtenorganisaties daar nog aandacht voor door beelden van een executie op internet te zetten van een vrouw uit Myanmar, voorheen Birma. ",Buitenland,https://nos.nl/artikel/2068141-hoogste-aantal-executies-saudi-arabie-in-twintig-jaar.html
125380,2016-03-06 23:42:00,Geen problemen op de weg door gladheid,"De ochtendspits heeft weinig tot geen last gehad van sneeuw en bevriezing van natte weggedeelten. Volgens de ANWB waren er wel enkele ongelukken, maar die kunnen niet worden toegeschreven aan de gladheid. Sinds gisteravond gold code geel voor het westen en zuiden van het land. Rond 10.00 uur vanochtend was het gevaar voor gladde wegen overal geweken. De ochtendspits was iets drukker dan normaal vanwege het winterse weer. Volgens de ANWB was het 20 procent drukker maar dat leverde geen problemen op omdat automobilisten hun rijgedrag hadden aangepast. De temperatuur schommelde vanochtend rond het vriespunt en er viel wat regen en natte sneeuw. Vandaar dat werd besloten om het verkeer te waarschuwen voor lokaal gladde wegen. In de loop van de ochtend trokken de buien naar Duitsland en ging de temperatuur omhoog. ",Binnenland,https://nos.nl/artikel/2091168-geen-problemen-op-de-weg-door-gladheid.html
185714,2018-12-08 06:27:00,Zes doden na paniek bij Italiaans concert,"In een plaats in Midden-Italië zijn zeker zes mensen bij een concert om het leven gekomen nadat er paniek was uitgebroken. Volgens de brandweer ontstond er een run op de uitgangen toen iemand een irriterende stof in de lucht had gespoten. De nachtclub staat in de gemeente Corinaldo, zo'n 80 kilometer onder Rimini. Duizend mensen bezochten een concert van de populaire Italiaanse rapper Sfera Ebbasta in de nachtclub ""Lanterna Azzurra"". Dit zijn de eerste beelden die zijn gemaakt bij de nachtclub: De doden zijn vooral jonge mensen: drie meisjes en twee jongens. Hun leeftijd is nog niet naar buiten gebracht. Ook een moeder die samen met haar dochter het concert bezocht, is overleden. Volgens Italiaanse media zijn zeker honderd mensen gewond geraakt. Tien van hen zijn ernstig gewond, ook zijn er bezoekers met botbreuken. Een overlevende zegt dat een van de nooduitgangen geblokkeerd was. De hulpdiensten zijn massaal uitgerukt.",Buitenland,https://nos.nl/artikel/2262533-zes-doden-na-paniek-bij-italiaans-concert.html
227919,2021-07-02 09:11:00,Peter R. de Vries positief verrast door eerste reacties via tiplijn Tanja Groen,"Misdaadverslaggever Peter R. de Vries is positief verrast door de eerste tips die zijn binnengekomen op de tiplijn die hij vorige week opende voor het onderzoek naar de vermiste Tanja Groen. Hij vindt dat er waardevolle informatie bij zit, meldt de Limburgse omroep L1. De Vries lanceerde vorige week woensdag stichting De Gouden Tip, waarmee hij via crowdfunding 1 miljoen euro hoopt in te zamelen. Dat geld gaat naar degene die de gouden tip geeft in de zaak van de studente die in 1993 in Maastricht verdween. Er is al ruim 225.000 euro ingezameld. Tanja Groen verdween in de nacht van 31 augustus 1993, nadat ze op een feestje van de Maastrichtse studentenvereniging Circumflex was geweest. Sindsdien ontbreekt ieder spoor van de studente uit Schagen. De Vries treedt op als vertrouwenspersoon van de ouders van Tanja Groen. Hij zegt al veel tips te hebben gekregen. Alle tips komen bij de stichting De Gouden Tip binnen, waarvan De Vries voorzitter is. ""Ik denk dat ik in alle bescheidenheid kan zeggen dat ik met mijn ervaring die informatie wel op waarde kan schatten"", zegt hij tegen L1. ""Daarnaast is het voor mensen die liever niet met de politie praten of anoniem willen blijven ook prettig dat ze hun verhaal bij ons kunnen doen."" Als de misdaadverslaggever denkt dat een tip het onderzoek verder kan helpen, speelt hij de informatie door aan de politie. ""Ik heb inmiddels al een en ander met het onderzoeksteam gedeeld."" De gouden tip zit er nog niet tussen. ""Maar ik vind het wel mooi om te horen wat mensen zich na al die jaren nog kunnen herinneren. Met wie ze hebben gesproken, wat ze hebben gezien. Daar zijn we natuurlijk erg blij mee."" Ook reageren er mensen die meedenken. ""Mensen die bijvoorbeeld hun theorie met ons delen of vragen of we aan bepaalde zaken hebben gedacht. Dat kan heel nuttig zijn. Goed om te zien dat de zaak nog zoveel losmaakt bij mensen"", aldus De Vries.",Regionaal nieuws,https://nos.nl/artikel/2387601-peter-r-de-vries-positief-verrast-door-eerste-reacties-via-tiplijn-tanja-groen
122401,2016-01-26 15:06:00,Rutte: zo snel mogelijk nieuw rapport over Teevendeal,"Premier Rutte wil zo snel mogelijk duidelijkheid over het al dan niet stopzetten van de zoektocht naar het bonnetje van de Teevendeal. ""Ik denk dat iedereen het van belang zal vinden om het nieuwe onderzoek zo snel mogelijk te doen."" De minister-president wijst erop dat het tv-programma Nieuwsuur ""een nieuw feit"" naar voren heeft gebracht, dat niet in het eerdere onderzoek van de commissie-Oosting aan bod is gekomen. Hij vindt het verstandig dat minister Van der Steur de commissie-Oosting direct weer aan het werk heeft gezet. Van der Steur en commissievoorzitter Oosting zitten al met elkaar om de tafel, aldus de premier. Rutte wil nog niet reageren op de vraag of er mogelijk zaken in de doofpot zijn gestopt door het ministerie van Veiligheid en Justitie. ""Die vraag beantwoorden kan pas, als het nieuwe onderzoek is afgerond."" Volgens PvdA-leider Samsom is het onderzoek van de commissie-Oosting nog niet af en zit er niks anders op dan het te heropenen. ""Het enige wat je kunt doen, is onmiddellijk weer aan de slag. Zorgen dat de onderste steen boven komt."" Hij zegt het vooral zorgelijk te vinden dat een ministerie niet alle informatie geeft, als daarom gevraagd wordt. ""En ik wil weten hoe dat zit."" Samsom ziet het ministerie van Veiligheid en Justitie niet als een ministerie van Leugen en Bedrog. ""Ik ga uit van een ministerie dat op dit moment slecht functioneert, als het gaat om de informatievoorziening."" Hij voegt eraan toe dat hij hier net zo van baalt als iedereen. ""Ik zou willen dat we hier een keer vanaf waren."" CDA-leider Buma vindt het ongelooflijk dat kennelijk niet meteen alles aan de commissie-Oosting is verteld. Hij denkt dat iedereen ook na afronding van het nieuwe onderzoek het ongemakkelijke gevoel zal houden, dat dit mogelijk nog niet alles was. VVD-fractievoorzitter Zijlstra zei vanmorgen al dat het onderzoek zo snel mogelijk moet worden afgerond, omdat hij het dossier over de Teevendeal zo langzamerhand wel eens wil sluiten. ",Politiek,https://nos.nl/artikel/2082935-rutte-zo-snel-mogelijk-nieuw-rapport-over-teevendeal.html
98009,2015-01-30 22:07:00,Margarita en Beatrix samen bij paardenevenement,"Prinses Beatrix en haar nichtje prinses Margarita waren vandaag samen op het paardenevenement Jumping Amsterdam in de RAI. Margarita is bestuurslid van het evenement en is net als haar tante al haar hele leven paardenliefhebber. Jumping begon gisteren en duurt tot en met zondag. Prins Bernhard was medeoprichter van het jaarlijkse evenement en prinses Beatrix is een fervente bezoeker. Margarita, de oudste dochter van prinses Irene, bemoeit zich met de sponsoring van het hippische evenement. Ze kan daarvoor putten uit een interessant netwerk. Toen Margarita getrouwd was met Edwin de Roy van Zuydewijn bekoelde haar relatie met toen nog koningin Beatrix. Na haar scheiding in 2006 heeft Margarita de banden met haar familie hersteld. ",Koningshuis,https://nos.nl/artikel/2016436-margarita-en-beatrix-samen-bij-paardenevenement.html
106249,2015-06-01 10:44:00,Campagne voor tweede kans asieldier,"De Dierenbescherming start een campagne om het imago van asieldieren te verbeteren. Vier op de tien mensen denken volgens de Dierenbescherming ten onrechte dat met asieldieren van alles mis is. Ze kopen daardoor liever een 'nieuw' huisdier dan een dier uit het asiel. De dierenwelzijnsorganisatie heeft 1200 leden en ruim 400 niet-leden gevraagd naar hun mening over asieldieren. Respectievelijk 39 en 44 procent heeft er nog nooit over gedacht om een dier uit het asiel te halen. Mensen die thuis wel een hond of kat uit het asiel hebben, zijn daar enthousiast over. Het leeuwendeel vindt dat voor herhaling vatbaar. In de zomermaanden is het vaak extra druk bij de dierenasielen. De Dierenbescherming wil daarom nu de aandacht vestigen op de asieldieren. ""Ook deze dieren verdienen een tweede kans"", zegt directeur Frank Dales. De campagne krijgt dan ook een speciale hashtag: #geefommij. De Dierenbescherming vangt ieder jaar 43.000 dieren op. Daarvan komt ruim 30 procent binnen in de zomermaanden. De opvang wordt grotendeels gefinancierd door giften en donaties.",Binnenland,https://nos.nl/artikel/2038862-campagne-voor-tweede-kans-asieldier.html
187325,2019-01-11 12:36:00,"Poolse tv: Huawei-directeur gearresteerd, verdacht van spionage","De Poolse autoriteiten hebben dinsdag de verkoopdirecteur van de Poolse vestiging van telecomgigant Huawei gearresteerd. Dat meldt de Poolse publieke omroep. De Chinees Weijing W. wordt beschuldigd van spionage voor de Chinese overheid. Het kantoor van Huawei en het huis van W. zijn doorzocht door de Poolse binnenlandse veiligheidsdienst, meldt de omroep. Hierbij zijn documenten en elektrische gegevensdragers meegenomen. Volgens een woordvoerder van de Poolse veiligheidsdienst is de arrestatie gebaseerd op individuele activiteiten van W. en staat Huawei er los van. Naast W. is ook een Poolse verdachte aangehouden op beschuldiging van spionage voor China. Hij werkte tot voor kort voor telecomprovider Orange en tot 2011 voor de binnenlandse veiligheidsdienst, meldt de omroep. De twee zeggen dat ze onschuldig zijn, maar willen verder niets loslaten. Als ze worden veroordeeld kunnen ze tot 10 jaar cel krijgen. Het is niet duidelijk waarvan ze precies worden beschuldigd. Huawei zegt de zaak te onderzoeken en onthoudt zich verder van commentaar. Het Chinese smartphonemerk Huawei is de laatste tijd vaak negatief in het nieuws. In december werd een topvrouw van het bedrijf aangehouden in Canada vanwege het schenden van de Amerikaanse sancties tegen Iran. Daarnaast zijn er in de VS en in Europa veel zorgen over mogelijke spionage door Huawei. Harde bewijzen daarvoor zijn tot nu toe niet geleverd.",Economie,https://nos.nl/artikel/2266973-poolse-tv-huawei-directeur-gearresteerd-verdacht-van-spionage.html
101112,2015-03-17 22:49:00,Twijfels over botten van Cervantes blijven,"Het zal misschien nooit duidelijk worden of de resten van de Spaanse schrijver Miguel de Cervantes nu zijn gevonden of niet. Onderzoekers gaan ervan uit dat ze resten van de auteur van Don Quichot hebben opgespoord, maar hard bewijs ontbreekt. Cervantes werd in 1616 begraven in een klooster in Madrid. Door verbouwingen ging de precieze locatie van het graf verloren. Vorig jaar begon een onderzoeksteam met opgravingen om Spanje's beroemdste schrijver terug te vinden. Er werd anderhalf ton uitgetrokken voor het project. In een dichtgemetselde nis van het klooster trof het team resten aan van vijftien individuen, onder wie waarschijnlijk Cervantes. Dat leidden de wetenschappers af van een vergane lijkkist met de initialen MC. ""Alles lijkt te kloppen"", zegt het hoofd van het team. ""Op basis van alle historische, archeologische en antropologische informatie kunnen we concluderen dat de kans heel groot is dat er in de crypte van de kloosterkerk enkele resten zijn van Miguel de Cervantes."" Welke botten echter precies van de schrijver zijn, is niet duidelijk. Op geen ervan zijn de verwondingen aangetroffen die Cervantes in 1571 opliep tijdens de zeeslag bij Lepanto. DNA-onderzoek op de botten is waarschijnlijk niet mogelijk. Doordat Cervantes geen kinderen had, is er niets om de monsters mee te vergelijken. Fans van de schrijver hoopten dat hij eindelijk een eigen graf in Madrid zou krijgen. De burgemeester van de stad wil nu kijken of hij het klooster beter toegankelijk kan maken voor toeristen. ",Buitenland,https://nos.nl/artikel/2025352-twijfels-over-botten-van-cervantes-blijven.html
53081,2013-01-31 22:03:00,Beyoncé geeft playbacken toe,"Beyoncé heeft toegegeven dat ze het Amerikaanse volkslied heeft geplaybackt tijdens de inauguratie van president Obama. De Amerikaanse zangeres sprak over het incident tijdens een persconferentie naar aanleiding van haar optreden in de pauzeshow van de Super Bowl, aanstaande zondag. Daags na de inauguratie meldden Amerikaanse media dat Beyoncé een vooraf opgenomen versie van 'The Star Spangled Banner' had laten horen. Tot nu toe wilden de zangeres en het Witte Huis de geruchten over het playbacken niet bevestigen. Nu zegt Beyoncé dat ze als ""perfectionist"" een gedenkwaardig optreden wilde geven voor president Obama en te weinig tijd had om te oefenen. Bovendien was ze die dag ""emotioneel"". ""We konden geen soundcheck doen en dus wilde ik het risico niet nemen"", legde de zangeres uit. ""Dit draaide om de president en ik wilde hem en mijn land trots maken, dus besloot ik te playbacken. Dat gebeurt wel vaker in de muziekindustrie. Ik ben trots op mijn optreden."" Om te laten zien dat ze het ook zonder geluidsband kan, opende Beyoncé de persconferentie met een live-versie van het volkslied. Ze beloofde ook tijdens de pauzeshow live te zullen zingen. ",Opmerkelijk,https://nos.nl/artikel/468973-beyonce-geeft-playbacken-toe.html
238881,2022-04-19 17:12:00,14 'helpers' in Brussel voor de rechter om aanslagen in Parijs,"In België is het strafproces begonnen tegen veertien 'helpers' die worden verdacht van betrokkenheid bij de aanslagen in Parijs in 2015. Bij de zes aanslagen in de Franse hoofdstad werden 130 mensen gedood, het merendeel in concertzaal Bataclan. De hoofdverdachten worden in Frankrijk vervolgd, maar het Belgische federaal parket deed daarnaast onderzoek naar nog veertien anderen. Zij zouden ook op een of andere manier bij de voorbereiding van de aanslagen hebben geholpen. Het zijn dertien mannen en een vrouw. Negen verdachten waren vandaag bij de zitting aanwezig in het voormalige NAVO-hoofdkwartier in Brussel. Twee anderen zijn vermoedelijk in Syrië omgekomen - zij hadden volgens de Belgische omroep VRT 15 jaar gevangenisstraf kunnen krijgen. Voor de andere verdachten geldt dat zij voor maximaal 5 jaar de cel in kunnen gaan. Een van hen de eigenaar van het huis in Molenbeek waar Salah Abdeslam zich maandenlang schuilhield. Abdeslam is de belangrijkste verdachte en staat in Parijs terecht. Het Belgische OM verdenkt daarnaast twee mensen van het leveren van valse papieren. Overigens staat volgens het federaal parket niet vast dat de verdachten wisten dat ze meehielpen aan de voorbereiding van een aanslag. De terreurcel die verantwoordelijk was voor de aanslagen in Parijs, sloeg een jaar later ook toe op de luchthaven van Zaventem en in het metrostation Maalbeek in Brussel. Daarbij werden 32 mensen gedood. Dat proces over deze aanslagen in België gaat later dit jaar van start.",Buitenland,https://nos.nl/artikel/2425723-14-helpers-in-brussel-voor-de-rechter-om-aanslagen-in-parijs
27874,2011-11-28 11:07:00,Nieuwe aanpak kindermishandeling,"Bij meldingen van kindermishandeling gaan artsen, jeugdzorg en justitie voortaan samen onderzoek doen en een plan van aanpak opstellen. Dat staat in het Actieplan Aanpak Kindermishandeling dat de ministers van Volksgezondheid en Veiligheid en Justitie naar de Tweede Kamer hebben gestuurd. Het samenwerken van professionals bij kindermishandeling is een van oorsprong Amerikaanse aanpak, die kinderen beter en sneller hulp moet bieden. Verder krijgen gemeenten extra geld om daders een tijdelijk huisverbod op te leggen. Naar schatting 119.000 kinderen per jaar worden mishandeld.",Binnenland,https://nos.nl/artikel/317402-nieuwe-aanpak-kindermishandeling.html
113740,2015-09-28 11:20:00,'Superbloedmaan is zo'n uniek fenomeen',"Onder aan de strakke sterrenhemel gloeit een grote rode bol die net boven de boomkruinen uitkomt. Gehurkt tussen de natte planten van de Brunsummerheide, net buiten Heerlen, zitten zo'n 80 mensen achter statieven met daarop zware telelenzen, sterrenkijkers en fototoestellen. Het is net na 04.30 uur, iedereen praat gedempt. Lange sluitertijden op de toestellen leggen de volle superbloedmaan vast. Het is een supermaan omdat de verduistering volledig is en de aarde de volle schaduw op de maan werpt. Super ook omdat de maan op dit moment dicht bij de aarde staat. En dus zijn hobbyisten en nieuwsgierigen naar de Sterrenwacht Limburg gekomen, omdat je hier het zeldzame fenomeen goed kunt zien. Maarten Ritsen uit Kerkrade, beginnend amateurastronoom, heeft zijn 8 inch Dobson-telescoop gericht op de bloedmaan. De telescoop is net zo groot als een kanon maar dan wit, op een zwaar statief. ""Ik zie meer details. Normaal zie je de maan als een plat verlicht vlak, nu zie je de contouren veel beter. En de zeeën van lava, dat zijn de donkere vlekken."" Linda Reimersdahl en Rob Oostdam komen tegen het ochtendgloren verkleumd de sterrenwacht binnengewandeld, op zoek naar koffie. ""Wij zijn achter op de heide gaan staan. Dan heb je veel minder last van het strooilicht van straatlantaarns en de zaklantaarns van de andere bezoekers."" En terwijl de maan achter de bomen wegzakte en langzaam de rode gloed weer verloor kregen ze een prachtige zonsopgang te zien. Er zijn ook fanatiekelingen die, gestoken in camouflagepak, met enorme telelenzen de camera vol schieten. ""Elke 5 minuten veranderde de maan van kleur, van wit naar roze en dan weer helemaal donkerrood"", zegt een man die normaal vogeltjes fotografeert. Ton Baten van de Sterrenwacht Limburg vertelt dat eeuwen geleden mensen bang waren van zo'n maans- of zonsverduistering. ""Columbus misbruikte het fenomeen tijdens zijn ontdekkingstocht in Jamaica. De plaatselijke bewoners waren niet al te vriendelijk en wilden hem geen proviand leveren. Nadat Columbus in zijn almanak had gezien dat er een maansverduistering op komst was vertelde hij de inwoners dat hij het licht van de maan zou doven. Toen ze de volgende nacht een hap uit de maan zagen draaiden ze snel bij. Tegen zo'n oppermachtige man konden ze niks beginnen."" Tegen 06.30 uur is de heide weer leeg, er is niets meer van de bloedmaan te zien. Het spookachtige licht wordt langzaam verzwolgen door de ochtendschemering. De meeste bezoekers hadden er de hele nachtrust voor over en zullen met slaperige ogen op het werk zitten. ""Het is een uniek fenomeen, zo'n totale grote verduistering. Daar moeten we misschien wel weer tientallen jaren op wachten.""",Binnenland,https://nos.nl/artikel/2060070-superbloedmaan-is-zo-n-uniek-fenomeen.html
43500,2012-09-03 13:21:00,E-taxi's kunnen batterij wisselen,Op Schiphol kunnen taxichauffeurs met een elektrische auto vanaf vandaag bij een batterijwisselstation terecht. De lege accu van een elektrische taxi kan daar in een paar minuten worden omgeruild voor een volle. Het is de eerste plek in Nederland waar elektrische rijders hun accu snel kunnen laten verwisselen. Daardoor hoeven ze geen 8 uur lang te wachten tot de batterij van hun auto is opgeladen. Het batterijwisselstation is voorlopig alleen beschikbaar voor taxichauffeurs die in een elektrische auto van Renault rijden. Drie taxibedrijven hebben samen tien van dat soort wagens rondrijden. Er zijn ook al batterijwisselstations in Israël en Denemarken. Er zijn plannen voor de aanleg van een tweede station in Nederland. Dat komt waarschijnlijk in Amsterdam.,Economie,https://nos.nl/artikel/414050-e-taxi-s-kunnen-batterij-wisselen.html
129751,2016-05-05 10:21:00,Onder het mes bij dokter robot,"Aandoeningen aan bijvoorbeeld de galblaas of blinde darm kunnen in de toekomst worden behandeld door een robotchirurg. In experimenten van een Amerikaans ziekenhuis blijkt een nieuwe robot even goed te kunnen opereren als een chirurg. Artsen gebruiken al langer robots, om bijvoorbeeld met kleine instrumenten op moeilijk bereikbare plekken te komen. Bijzonder aan de STAR (Smart Tissue Autonomous Robot) is dat hij zelfstandig kan werken met zacht weefsel. De chirurg houdt alleen toezicht om in te kunnen grijpen als het fout gaat. Bij proeven op dode en levende varkens bleek de robot ongeveer even snel te kunnen werken als een mens. Ook was de robot zorgvuldiger. Zo bleek de ruimte tussen hechtingen regelmatiger. Het zachte weefsel van een mensenlichaam is moeilijk voor een robot. Doordat het constant in beweging is, moet de robot leren anticiperen en constant zijn handelingen bij te stellen. Dat lukt door markeerpunten op het weefsel met 3D-camera's te volgen. De artsen denken dat de robot over twee jaar klaar is om in ziekenhuizen te worden ingezet. Per jaar zouden uiteindelijk miljoenen routineoperaties kunnen worden overgelaten aan de robot. Momenteel moet de robot ongeveer de helft van de tijd nog worden bijgestuurd door een mens. De makers benadrukken dat het om kleine correcties gaat. ""Vergelijk het met een baby die gaat lopen. We zijn overbezorgd omdat we willen dat alles goed gaat."" De uitvinders hebben begrip voor wie nog wat huiverig is om door een machine opengesneden te worden. Ze benadrukken daarom de voordelen: robots zijn nooit moe of afgeleid, waardoor menselijke fouten zullen afnemen. ",Buitenland,https://nos.nl/artikel/2103207-onder-het-mes-bij-dokter-robot.html
141629,2016-10-31 14:04:00,Koningspaar ontmoet Nederlandse gemeenschap in Australië,"Koning Willem-Alexander en koningin Máxima hebben de eerste dag van het staatsbezoek aan Australië afgesloten op een wijndomein net buiten Perth. Het koningspaar had daar de eerste van een reeks ontmoetingen met Nederlanders die in het land wonen. De koning en koningin schudden daar de handen van de ruim 300 gasten. Daarna spraken Willem-Alexander en Máxima met een selecte groep tijdens een borrel. De bijeenkomst werd afgesloten met een toespraak van de Nederlandse ambassadeur en een dankwoord van de koning, waarin hij refereerde aan de Nederlander Dirk Hartog die het werelddeel in 1616 ontdekte. NOS-verslaggever Karin Alberts was bij de bijeenkomst en sprak daar met Gerard Woerlee, die al 67 jaar in Australië woont. Hij vertrok omdat hij in Australië een goede baan kon krijgen. ""Huizen en flatgebouwen heb ik hier gebouwd. En daarnaast waren we uitgekozen om een nieuwe stad op te bouwen uit het niets: Thornlie."" Woerlee schudde niet alleen de hand van de koning, Willem-Alexander knoopte ook een gesprekje met hem aan. ""Ik kon het niet geloven, ik was zo onder de indruk! En de koningin gaf me ook een hand. Ik zei haar dat ik haar bewonderde en dat ik trots was om met ze gesproken te hebben."" Het koningspaar brengt de komende dagen een bezoek aan Australië en Nieuw-Zeeland. Een overzicht in cijfers: - De koning en koningin leggen 45 programmaonderdelen af, verdeeld over acht dagen: vijf in Australië en drie in het kleinere Nieuw-Zeeland.- Tijdens de reis vliegen ze in het regeringsvliegtuig de KBX van Perth naar Canberra, naar Sydney, naar Brisbane, naar Wellington, naar Christchurch en naar Auckland. In totaal is dat goed voor iets meer dan 9000 kilometer, verdeeld over vier tijdzones. De reis van en naar Australië en Nieuw Zeeland doen ze met een lijnvlucht.- Er reizen achttien mensen mee met de koning en de koningin, onder wie ministers, woordvoerders en leden van de hofhouding. Ruim twintig journalisten, cameramannen en fotografen doen verslag.- Tijdens het bezoek schudden ze duizenden handen, onder meer van Nederlanders die in Australië en Nieuw-Zeeland wonen.- Tijdens de staatsbezoeken zal minstens tien keer het Wilhelmus te horen zijn. Wendy de Bie woont al 35 jaar in Australië en vertelt wat ze zo fijn vindt aan het land. ""Ik hou van Australië vanwege de ruimte en het weer. De mensen zijn een stuk makkelijker hier. Ik denk dat de mensen in Nederland meer op elkaar letten omdat ze zo dicht op elkaar wonen."" Ondanks alle jaren in het buitenland blijft ze trouw aan verschillende typisch Nederlandse dingen. ""Ik blijf Nederlands eten en ga regelmatig naar de Hollandse winkel in de buurt. Daar heb je frikadellen, kroketten en drop. Toen de kinderen nog klein waren vierden we ook Sinterklaas."" Vandaag was niet de laatste ontmoeting met Nederlanders: er volgen er nog twee in Australië, en twee in Nieuw-Zeeland. Er zullen dus nog wel wat handjes geschud worden. Morgen bezoekt het koningspaar een productiefaciliteit van Shell en een paardenrace van de Melbourne Cup.",Buitenland,https://nos.nl/artikel/2140655-koningspaar-ontmoet-nederlandse-gemeenschap-in-australie.html
35403,2012-04-08 09:12:00,Veel dieren dood bij brand,"Bij een brand in een voormalige kinderboerderij in Middelharnis zijn meer dan honderd dieren omgekomen. In de schuur die in brand stond, zaten konijnen, cavia's en vogels. De brandweer had het vuur snel onder controle en heeft enkele cavia's kunnen redden. De brandweer dacht daarmee alle dieren te hebben gered, maar verzorgers meldden later dat er tussen de 100 en 150 dieren in de schuur waren. Een andere schuur met onder meer slangen is niet getroffen door de brand.",Binnenland,https://nos.nl/artikel/360170-veel-dieren-dood-bij-brand.html
96887,2015-01-14 19:13:00,Gevangenen Texas komen om bij busongeluk,In de Amerikaanse staat Texas zijn zeker tien mensen omgekomen bij een busongeluk: acht gedetineerden en twee gevangenbewaarders. In de bus zaten twaalf gevangenen en drie begeleiders. Een ziekenhuis in de plaats Odessa zegt dat er vijf gewonden zijn. Volgens de politie gleed de bus van een viaduct en raakte hij daarna een goederentrein. ,Buitenland,https://nos.nl/artikel/2013293-gevangenen-texas-komen-om-bij-busongeluk.html
80386,2014-04-12 23:26:00,R'dam: Leefbaar met D66 en CDA,"In Rotterdam komt waarschijnlijk een college van Leefbaar Rotterdam, D66 en het CDA. Vanaf maandag gaan die drie partijen proberen een coalitie te vormen. Ze hebben samen 23 van de 45 raadszetels. Mogelijk sluit ook ChristenUnie-SGP zich aan. Dan heeft de coalitie nog een zetel extra. De onderhandelingen in Rotterdam staan onder leiding van informateur Pedro Peters, directeur van stadsvervoerder RET. Leefbaar Rotterdam werd bij de afgelopen gemeenteraadsverkiezingen veruit de grootste partij, met veertien zetels. D66 heeft zes zetels en het CDA drie.",Binnenland,https://nos.nl/artikel/635267-r-dam-leefbaar-met-d66-en-cda.html
45553,2012-10-07 03:48:00,Lichtend Pad vernielt helikopters,"Leden van de Peruaanse rebellenbeweging Lichtend Pad hebben drie helikopters van een gasbedrijf in brand gestoken. De helikopters werden gebruikt bij onderhoud aan gasleidingen in de jungle. Bij de aanval raakte niemand gewond. Waarom de rebellen de helikopters in brand staken is nog onduidelijk. Volgens lokale media waren ze van plan om een militaire patrouille aan te vallen, maar mislukte dat. Daarop zouden de rebellen naar het gasbedrijf zijn gegaan. Volgens het bedrijf, Transportadora de Gas del Peru (TGP), is het door de actie onmogelijk geworden om noodreparaties aan leidingen in de jungle uit te voeren. Met de helikopters werden medewerkers naar moeilijk bereikbare plaatsen gebracht. De aanval van Lichtend Pad was in hetzelfde gebied waar in april 36 arbeiders werden gegijzeld. Lichtend Pad was in de jaren 80 en begin jaren 90 een van de gewelddadigste guerrillabewegingen van Latijns-Amerika. Vooral op het platteland was de beweging aan de macht. In de strijd tegen de regering kwamen meer dan 70.000 mensen om het leven. De laatste jaren hield de groepering zich vooral bezig met drugshandel.",Buitenland,https://nos.nl/artikel/426672-lichtend-pad-vernielt-helikopters.html
208125,2020-03-20 09:38:00,"Aspergeseizoen komt eraan, maar zijn er genoeg stekers?","Het aspergeseizoen staat voor de deur, maar telers maken zich zorgen om de vraag wie de voorjaarsgroente de komende weken uit de grond gaat halen nu de vaste seizoenskrachten uit Oost-Europa niet durven of kunnen komen door de coronacrisis. Rob van den Beucken uit Helden denkt dat hij het de komende tijd wel redt met een aantal stekers van wie hij zeker weet dat ze komen. Maar ""voor de weken erna wordt het spannend"", zegt hij tegen 1Limburg. De aspergeteler en boomkweker heeft met name in Polen nauwe contacten met zijn stekers. ""We bellen ons suf en de verhalen zijn begrijpelijk. Iedereen maakt zich zorgen over het coronavirus. Ze willen wel komen, maar weten niet hoe. In de regelgeving is veel onduidelijkheid. Mogen onze mensen nu wel of niet het land uit?"" Er is twijfel bij ervaren aspergestekers uit Oost-Europa om naar Nederland te vertrekken. Bovendien zitten grenzen dicht. ""Er worden zelfs vliegtickets aangeboden om de mensen hier te krijgen, heb ik gehoord"", vertelt Jan Linssen. Hij is voorzitter van het AspergeGilde Peel en Maas, waarbij twintig telers zijn aangesloten. De gemeente Peel en Maas heeft de meeste hectares aspergegrond: bijna 20 procent van het totaal voor de Nederlandse teelt ligt hier, berekende het CBS. Linssen blijft optimistisch: ""Ik weet niet of we dit al een crisis moeten noemen. Dit is zeker een moeilijke tijd. Maar ik ben ervan overtuigd dat de asperges gewoon de weg naar de consument gaan vinden.""",Regionaal nieuws,https://nos.nl/artikel/2327718-aspergeseizoen-komt-eraan-maar-zijn-er-genoeg-stekers.html
43546,2012-09-04 08:29:00,Sprekers Democratische conventie,"Door buitenlandredacteur Tom Laarhoven De first lady zal op dinsdagavond, voor de Democraten de openingsavond, spreken. Zij geeft het startsein. Het is niet ongebruikelijk dat de first lady een toespraak houdt op de conventie. Michelle sprak in 2008 ook op de conventie en Laura Bush deed hetzelfde op de conventies van 2000 en 2004. Dat Michelle Obama zo'n prominente rol speelt, is wel te begrijpen. Zij is heel populair bij veel Amerikanen en kan gepassioneerd speechen. Ze voert al maanden vurig campagne voor haar man. Voor veel vrouwen is ze een voorbeeld en haar kledingkeuze krijgt altijd veel aandacht in de media, ze staat vaak hoog op de lijstjes van best geklede vrouwen. Als first lady zet ze zich vooral in voor de bestrijding van overgewicht bij kinderen en promoot ze gezond eten. Michelle Obama is net als haar man jurist, ze ontmoetten elkaar bij een advocatenkantoor waar ze allebei werkten. Samen hebben ze twee dochters. William Jefferson Clinton behoeft eigenlijk geen introductie. Hij is de succesvolste Democratische president van de afgelopen tientallen jaren. Hij was van 1993 tot begin 2001 president, een periode waarin het de VS economisch voor de wind ging. En toch wilden veel Democratische politici in de jaren na zijn ambtstermijn niet met hem gezien worden. Dat had alles te maken met het Lewinsky-schandaal. De Republikeinen maakten van de losse normen en waarden onder Clinton een groot nummer. Langzaam maar zeker is er een herwaardering gekomen voor de periode Clinton en dan vooral het economische succes in die tijd. En dat is ook precies de reden waarom Clinton een prominente rol krijgt tijdens de conventie. Hij houdt zijn toespraak op woensdag 5 september. Aan Clinton de taak om de Amerikanen uit te leggen dat de economische plannen van Obama het beste zijn voor het land en de enige weg naar een nieuwe bloeiperiode. Elizabeth Warren is professor aan de universiteit Harvard en haar analyse van de economische crisis in de Verenigde Staten heeft haar tot heldin van de liberalen in Amerika gemaakt. Volgens Warren ligt de oorsprong van de crisis in de jaren 80 van de vorige eeuw toen veel wetten voor de regulering van de financiële wereld werden afgeschaft. Sindsdien heeft Wall Street allerlei risicovolle producten verkocht en dat is de reden van de crisis. Zij legt de schuld van de crisis volledig bij de banken en deze boodschap doet het erg goed bij veel Democratische kiezers, die een afkeer hebben van Wall Street. Warren zal op dezelfde avond spreken als president Clinton, je zou dat dus de night of the economy kunnen noemen. En er is nog een belangrijke reden waarom Warren zo veel spreektijd krijgt. Ze heeft zich kandidaat gesteld voor de senaatszetel van Massachusetts, die nu wordt nog bekleed door een Republikein. Het was de zetel van de in 2009 overleden Democratische legende Ted Kennedy. En de Democraten willen deze zetel koste wat het kost terugwinnen. Massachusetts is overwegend Democratisch, dus Warren maakt een goede kans. Een geslaagd optreden bij de conventie zal haar kansen vergroten. Met Bill Clinton is Jimmy Carter de enige nog levende Democratische oud-president. Maar in tegenstelling tot Clinton wordt Carter door velen, zeker bij de Republikeinen, als een mislukte president beschouwd. Toen bekend werd dat Carter een belangrijke rol zou krijgen bij de conventie, greep het campagneteam van Romney dat direct aan om kritiek te leveren op Obama. Volgens hen is Carter de perfecte stand-in voor Obama, onder beide presidenten was de werkloosheid hoog, lukte het niet om de begroting op orde te krijgen en de economie uit het slop te trekken. Na zijn presidentschap werd Carter vooral internationaal actief. In 2002 kreeg hij de Nobelprijs voor de vrede voor zijn werk op humanitair gebied en het vreedzaam oplossen van internationale conflicten. Jimmy Carter is inmiddels 87 jaar oud en zal er op de conventie persoonlijk niet bij zijn. Op de eerste avond van de conventie zal een videoboodschap van hem worden afgespeeld. Joe Biden is wat de Amerikanen een carrière-politicus noemen. Voordat hij begin 2009 vice-president werd, was hij 27 jaar lang senator voor de staat Delaware. Hij is een echte Washington-insider en speelt een belangrijke rol bij het vergaren van steun voor de plannen van de president in het Congres. Biden heeft een goede band met Obama en was zeker in het begin van zijn presidentschap zijn mentor. De vicepresident wordt nog wel eens gebruikt om in de pers felle kritiek te leveren op tegenstanders. Hij heeft een losse stijl van spreken en maakt nogal eens een uitglijder. Biden heeft bij deze conventie een wat aparte rol. Over het algemeen spreekt de vicepresidentskandidaat op de een na laatste dag van de conventie, maar dat is deze keer niet het geval. Biden zal op donderdag Obama introduceren voor zijn toespraak. De verwachting is dat hij de Amerikanen zal herinneren aan wat de regering Obama bereikt heeft in de afgelopen jaren. Dat Rahm Emanuel mag spreken op de conventie is niet zo verwonderlijk. Hij was de eerste twee jaar van Obama's presidentschap zijn belangrijkste adviseur en nu is hij de burgemeester van Chicago. Emanuel speelt al jaren een grote rol in de Democratische partij. Hij werkte in 1992 al voor de Clinton-campagne en was in de jaren daarna een adviseur van Clinton in het Witte Huis. Van 2003 tot begin 2009 was Emanuel lid van het Huis van Afgevaardigden. In die tijd was hij de architect van het succes van de Democratische partij na een aantal electorale nederlagen. In januari 2009 werd Emanuel de chef-staf van Obama en hij wordt door insiders wel eens de meest invloedrijke adviseur van een president ooit genoemd. Emanuel weet als geen ander wat de regering Obama allemaal bereikt heeft en zal zijn spreektijd gebruiken om Obama's verdiensten te verdedigen. Senator John Kerry weet maar al te goed hoe het is om te spreken op een conventie. In 2004 was hij de presidentskandidaat van de Democratische partij en hield hij op de donderdag de acceptance speech. Kerry nodigde Obama uit om in 2004 op de conventie de keynotespeech te geven, de toespraak die Obama nationale bekendheid bezorgde. Het leek er lange tijd op dat Kerry een goede kans had om George W. Bush te verslaan tijdens de verkiezingen van 2004, maar een agressieve tv-campagne van Vietnam-veteranen, die Kerry's daden in die oorlog in twijfel trokken, beschadigden zijn kandidatuur. Het werd uiteindelijk een duidelijke nederlaag. Kerry komt net als Mitt Romney uit Massachusetts en weet als geen ander hoe Romney het gedaan heeft als gouverneur van die staat. Kerry zal Romneys staat van dienst tijdens zijn toespraak zeker aanvallen. Actrice Eva Longoria is in de Verenigde Staten een grote ster, maar wordt door weinigen geassocieerd met de politiek. Longoria is een van de desperate housewives en had jarenlang een stormachtige relatie met een NBA-basketbal-ster. Daarnaast is ze een fan van president Obama. De 37-jarige Longoria werd in februari benoemd tot mede-voorzitter van de Obama-campagne. Haar taak is om vrouwen en latino's voor Obama te winnen. Verder heeft ze al meerdere fundraisers gehouden, waar flink werd gedoneerd. ",Buitenland,https://nos.nl/artikel/414386-sprekers-democratische-conventie.html
49488,2012-12-06 17:55:00,Honderden kilo's coke gevonden,"In containers in de haven van Rotterdam zijn de afgelopen dagen honderden kilo's cocaïne gevonden. De drugs hebben een geschatte straatwaarde van 20 miljoen euro. Vanochtend werd de grootste vangst gedaan, toen in een container met schoenendozen ongeveer 400 kilo werd gevonden. De cocaïne zat in sporttassen. Afgelopen weekend werd bijna 150 kilo cocaïne ontdekt. 30 kilo zat tussen dubbele wanden van een container, en 110 kilo in pakketten die door een scan aan het licht kwamen. Zes mensen zijn aangehouden, onder wie een medewerker van een havenbedrijf. De cocaïnevondsten werden gedaan door de zeehavenpolitie, douane, FIOD en het Openbaar Ministerie. Alle cocaïne is vernietigd.",Binnenland,https://nos.nl/artikel/448688-honderden-kilo-s-coke-gevonden.html
56512,2013-03-25 16:39:00,Korte staking bij tbs-kliniek,"Ruim 150 medewerkers van het forensisch psychiatrisch centrum Veldzicht in het Overijsselse Balkbrug hebben vanmiddag voor korte tijd het werk neergelegd. Ze protesteren tegen een dreigende sluiting van de tbs-kliniek door bezuinigingen. Er werden spandoeken en posters opgehangen. De inwoners van Balkbrug, onder wie burgemeester Peter Snijders, kwamen massaal het personeel steunen in hun actie. Ook de tbs'ers steunden de actie met een spandoek. Na twee uur ging iedereen weer aan het werk. Staatssecretaris Teeven moet 340 miljoen euro bezuinigen en wil daarom diverse inrichtingen sluiten. In de kliniek Veldzicht werken ongeveer 500 mensen. Er verblijven ruim 200 patiënten.",Binnenland,https://nos.nl/artikel/488511-korte-staking-bij-tbs-kliniek.html
195087,2019-06-15 00:19:00,Huldiging van Wijnaldum door Bouterse gaat niet door na ophef,"De huldiging van Georginio Wijnaldum door de Surinaamse president Desi Bouterse gaat niet door. De sterspeler van Liverpool zou zondag in het district Coronie door het Surinaamse staatshoofd gelauwerd worden. Maar de plechtigheid is afgeblazen nadat de bijeenkomst nog voordat hij begon een politiek tintje had gekregen. Op een flyer, die verspreid leek te zijn door de Nationale Democratische Partij (NDP) van Bouterse, werd gesuggereerd dat Wijnaldum onderdeel zou worden van een massameeting van de partij. Volgens Glenn Dest, een naaste medewerker van de president, was dat niet het geval. ""De president zou in Coronie een aantal mensen uit het district huldigen; als staatshoofd en niet als voorzitter van de NDP,"" zegt Dest tegen de NOS. ""Georginio was aan de lijst toegevoegd omdat zijn roots in het district liggen. Het was allerminst de bedoeling dat er een politieke manifestatie van de huldiging gemaakt zou worden."" Volgens Dest is het niet duidelijk wie die flyer heeft gemaakt. ""Het hoofdbestuur van de partij weet er niets van en staat er zeker niet achter. Maar het kwaad is geschied en de flyer gaat 'viral' op Facebook."" Dest denkt dat politieke tegenstanders van president Bouterse de flyer hebben gemaakt en op Facebook hebben gezet. ""Juist om het publiek te laten geloven dat er wél politiek met de huldiging bedreven zou worden en op die manier kritiek te kunnen hebben op de NDP. Het wordt tijd dat de mensen in Suriname onderscheid gaan maken tussen president Bouterse als staatshoofd of president Bouterse als voorzitter van een politieke partij."" Volgens het Nationaal Informatie Instituut NII, de spreekbuis van de regering, gaat de decoratie niet door op verzoek van Wijnaldum. ""De regering toont alle begrip voor het standpunt. Ze wenst de voetballer alle succes toe in zijn verdere voetbalcarrière"", aldus een persbericht van het NII. Een reden voor de beslissing van de voetballer is niet gegeven. Op sociale media circuleren intussen voice-apps van een gesprek tussen naar alle waarschijnlijkheid Georginio Wijnaldum en Clarence Seedorf. Wijnaldum vraagt Seedorf daarin om advies over de huldiging, waarna Seedorf hem afraadt om, gezien de politieke lading, op de uitnodiging van Bouterse in te gaan. Wijnaldum kwam donderdag met de Cup met de Grote Oren in Suriname aan en werd daar verwelkomd door minister Lalinie Gopal van Sport- en Jeugdzaken. Het is nog niet bekend of er op een ander moment wel een huldiging van de speler plaatsvindt. Wijnaldum geeft zaterdagmiddag een persconferentie in Paramaribo.",Buitenland,https://nos.nl/artikel/2289104-huldiging-van-wijnaldum-door-bouterse-gaat-niet-door-na-ophef.html
47765,2012-11-12 16:26:00,Verdachte Zijtaart 'schoolschutter',"Een van de vier verdachten die zijn aangehouden naar aanleiding van de schietpartij tijdens het kickboksgala in Zijtaart is de 32-jarige Ali D. Dat bevestigen bronnen rond het onderzoek. Zijn 26-jarige broer is ook gearresteerd. Ali D. werd eerder tot vijf jaar cel veroordeeld vanwege een schietpartij in het ROC in Veghel in 1999. Daar vuurde hij veertien kogels af en verwondde hij een docent en vier leerlingen. Het was de eerste schietpartij op een Nederlandse school. Het ging destijds om eerwraak. D. wilde de familie-eer redden door de ex-vriend van zijn zusje te doden. Die 19-jarige jongen had tegen de zin van de ouders een relatie met het meisje. De vader van het gezin werd destijds veroordeeld tot 8,5 jaar cel, omdat hij opdracht zou hebben gegeven voor de schietpartij. schietpartij tijdens het kickboksgala in Zijtaart",Binnenland,https://nos.nl/artikel/439751-verdachte-zijtaart-schoolschutter.html
165753,2017-12-02 10:57:00,Felle brand bij binnenstad Zwolle,"Een brand aan de rand van de historische binnenstad van Zwolle heeft vanochtend veel overlast veroorzaakt. Elf appartementen en een winkelcentrum werden ontruimd. Vanwege de rook is in de wijde omgeving een NL-Alert verstuurd. De brand brak om 07.30 uur uit op de bovenste verdieping van een pand aan de Diezerkade. Drie bewoners konden de ruimte ongedeerd verlaten. Het is nog onduidelijk hoe de brand is ontstaan. Op de begane grond zit een tapijtzaak, maar die was nog niet open toen de brand uitbrak. De bewoners van de appartementen achter het getroffen pand zijn geëvacueerd. Zij worden elders opgevangen. Het kleine winkelcentrum Diezerpoort om de hoek werd ontruimd, maar is nu weer open. Rond 09.00 uur werd een NL-Alert verstuurd in Zwolle en omgeving. Het advies was om ramen en deuren dicht te houden en uit de rook te blijven. ""Door de dichte mist blijft de rook lang hangen"", aldus een woordvoerder van de veiligheidsregio tegen RTV Oost. Dat is ook de reden om het advies te handhaven, ook al is de brandweer het vuur nu meester. De brand was in de hele Zwolse binnenstad te ruiken. Volgens de brandweer is geen asbest vrijgekomen. ",Regionaal nieuws,https://nos.nl/artikel/2205591-felle-brand-bij-binnenstad-zwolle.html
52523,2013-01-24 09:46:00,'Swatting' strafbare rage in LA,"De politie in Los Angeles wordt geplaagd door een nieuwe rage, swatting. Daarbij proberen bellers zo veel mogelijk politie en het liefst ook het arrestatieteam SWAT naar huizen van beroemdheden te lokken. Deze week was rapper Chris Brown het slachtoffer. De politie kreeg een melding van huiselijk geweld in het huis van Brown, die in het verleden al eens vriendin Rihanna had geslagen. Er werden om 05.00 uur meerdere agenten naar het huis gestuurd, maar de zanger bleek niet thuis. Het personeel bevestigde dat er niks aan de hand was. Eerder al waren beroemdheden als Tom Cruise, Justin Bieber, Ashton Kutcher en Miley Cyrus slachtoffer van neptelefoontjes. Volgens de politie gebruikten de bellers in sommige gevallen software waardoor het lijkt alsof de telefoontjes uit het huis van de sterren kwamen. De politie waarschuwt dat de neptelefoontjes strafbaar zijn en politici in Californië eisen zelfs zwaardere straffen. In december werd een 12-jarige jongen gearresteerd die achter de telefoontjes over Bieber en Kutcher zat.",Opmerkelijk,https://nos.nl/artikel/465628-swatting-strafbare-rage-in-la.html
170893,2018-03-04 03:03:00,Kapitein verdronken bij Antarctica,"Bij Antarctica is een Spaanse marinekapitein om het leven gekomen. Hij verdronk toen hij van een onderzoeksschip viel. Javier Montojo Salazar sloeg vrijdag overboord op de Hesperides, een onderzoeksschip dat materieel en personeel van en naar een Spaanse basis bij de Zuidpool vervoert. Zijn lichaam werd na zes uur zoeken gevonden in het koude water. Het is nog niet duidelijk wat er precies is misgegaan. Het lichaam van de man wordt teruggevaren naar Argentinië en dan overgebracht naar Spanje. Premier Rajoy heeft zijn condoleances uitgesproken voor de nabestaanden van de kapitein. Collega's zeggen dat dit nog eens benadrukt dat Antarctica een gevaarlijke omgeving is. ",Buitenland,https://nos.nl/artikel/2220517-kapitein-verdronken-bij-antarctica.html
141277,2016-10-25 22:33:00,Motorclubs Black Sheep en Veterans niet crimineel volgens Justitie,"De motorclubs Black Sheep en Veterans zijn niet crimineel. Het ministerie van Veiligheid en Justitie schrijft aan de advocaat van beide clubs dat uit onderzoek van het Openbaar Ministerie is gebleken dat ze niet betrokken zijn bij zware criminaliteit. Het ministerie benadrukt wel dat daarmee niet wordt uitgesloten dat individuele leden betrokken zijn bij de georganiseerde misdaad. Maar dat gebeurt dus niet in clubverband, zegt Justitie. Het OM heeft 150 onderzoeken uitgevoerd. De Black Sheep en Veterans strijden al jaren tegen de beschuldiging dat ze een criminele organisatie zijn. Advocaat Michael Ruperti vindt dat op basis van de brief de clubs van de zwarte lijst van verdachte motorclubs gehaald kunnen worden. Hij sluit niet uit dat er schadeclaims zullen volgen. ""De afgelopen jaren zijn er invallen geweest bij clubhuizen en leden van de motorclubs die bij de overheid werkten, zijn ontslagen. Allemaal onterecht dus."" Hij geeft als voorbeeld een gevangenisbewaarder in Lelystad die vorig jaar werd ontslagen omdat hij president van Black Sheep is. De Veterans zijn oud-militairen die vanwege hun clublidmaatschap niet meer mogen meerijden tijdens de optocht op Veteranendag.",Binnenland,https://nos.nl/artikel/2139660-motorclubs-black-sheep-en-veterans-niet-crimineel-volgens-justitie.html
140140,2016-10-08 19:43:00,Trump weet niet van wijken ondanks groeiend verzet,"De druk op de Amerikaanse presidentskandidaat Donald Trump neemt verder toe; de lijst van bekende Republikeinen die hem laten vallen, groeit met het uur. Ondanks zijn berouw en excuses zegt Trump dat hij vastbesloten is om door te gaan met zijn campagne voor het presidentschap. ""Ik geef niet op. Ik heb nog nooit opgegeven."" ""De media en de gevestigde orde willen me zó verschrikkelijk graag uit de race hebben"", tweette hij later, om er in kapitalen aan toe te voegen: ""Ik zal nooit uit de race stappen en mijn aanhangers in de steek laten."" Steeds meer van zijn partijgenoten roepen hem op af te zien van de race om het presidentschap. The New York Times houdt een lijst bij waarop intussen 150 prominente Republikeinen staan die Trump de rug hebben toegekeerd. Zaterdagavond twitterden een Republikeinse senator en een gouverneur dat ze willen dat Trump stopt. Ook oud-gouverneur van Californië, Arnold Schwarzenegger, riep partijgenoten op om niet op Trump te stemmen, maar ""het landsbelang boven het partijbelang"" te stellen. Ook partijprominent John McCain liet weten zijn steun aan Trump in te trekken. De Republikeinse senator, die het tijdens de presidentsverkiezingen van 2008 opnam tegen Barack Obama, zegt dat de opmerkingen van Trump ""het onmogelijk maken"" om op hem te stemmen. Zelfs Trumps running mate Mike Pence, heeft gereageerd op de laatste onthulling, een video uit 2005 waarin Trump vrouwonvriendelijke opmerkingen maakt. In een geschreven verklaring zegt Pence: ""Ik keur zijn woorden niet goed en kan ze ook niet verdedigen. Ik ben blij dat hij spijt heeft betuigd en zijn excuses heeft aangeboden aan het Amerikaanse volk."" Volg de verkiezingen ook op NOS The Series:",Buitenland,https://nos.nl/collectie/8985/artikel/2136679-trump-weet-niet-van-wijken-ondanks-groeiend-verzet
106776,2015-06-08 16:11:00,Verslaggever volgt valetparking: ik kan mijn ogen niet geloven,"Je gaat op vakantie en laat je auto op een beveiligde parkeerplaats parkeren door een chauffeur van een valetparkingservice. In goed vertrouwen draag je je auto over en gaat gerust op vakantie. Maar een verslaggever van het tv-programma Groeten van Max ontdekte dat zijn auto overal kwam, behalve op een beveiligde parkeerplaats. Met een verborgen camera neemt hij de proef op de som. Op Schiphol draagt hij zijn auto over aan een medewerker van het valetparkingbedrijf Qube Valet. Hij zegt dat hij op reis gaat voor zijn werk, maar in werkelijkheid gaat hij achter zijn eigen auto aan. De verslaggever kan zijn ogen niet geloven; met 90 kilometer per uur, waar 50 gereden mag worden, rijdt de bestuurder naar een parkeerplaats bij McDonald's. Maar in plaats van een hamburger te bestellen, vertrekt de man in een gereedstaand busje en verdwijnt. Na drie uur stapt een andere man in de auto en rijdt richting de snelweg. Ook deze keer wordt de maximumsnelheid ver overschreden, waardoor de verslaggever de auto uit het oog verliest. Via een ingebouwd gps-systeem vindt hij de auto terug op de parkeerplaats van een voetbalveld, waar de medewerker van Qube Valet zelf een balletje trapt. Na de training neemt de medewerker de auto mee naar huis en parkeert 'm bij hem thuis, op een parkeerplaats in Amsterdam-West. De volgende ochtend komt de verslaggever terug op Schiphol en alsof er niets is gebeurd, wordt de auto keurig voorgereden. ",Buitenland,https://nos.nl/artikel/2040227-verslaggever-volgt-valetparking-ik-kan-mijn-ogen-niet-geloven.html
65871,2013-08-22 17:29:00,Porno-industrie LA plat om hiv,"In Los Angeles zijn voorlopig alle opnames van pornografische films stilgelegd vanwege een hiv-besmetting. Zolang niet duidelijk is of er meer mensen zijn besmet, mag er niet worden gewerkt in de stad, die wereldwijd vooroploopt met pornoproducties. Het Gezondheidsbureau van de Amerikaanse porno-industrie heeft niet bekendgemaakt wie besmet is geraakt. Volgens ingewijden gaat het om een actrice die net nieuw is in het wereldje. Een woordvoerder benadrukt dat de persoon waarschijnlijk niet tijdens het werk is besmet. Volgens de woordvoerder komt het zelden voor dat pornoacteurs besmet raken. De grootste uitbraak was in 2004, toen vier acteurs hiv bleken te hebben en porno-opnames een maand werden stilgelegd om anderen te testen. Sindsdien werden er in heel Amerika slechts drie hiv-besmettingen gemeld in de seksfilmindustrie. In alle gevallen waren de slachtoffers niet op de set besmet geraakt. Vorig jaar werd de porno-industrie nog enkele dagen stilgelegd omdat een acteur een besmetting met syfilis had verzwegen. Hij bleek de geslachtsziekte op twee medespelers te hebben overgedragen en werd daarom veroordeeld tot dertig dagen cel. Critici van porno zien in de hiv-besmetting het bewijs dat een wet die condooms verplicht stelt voor erotische films, hard nodig is. De wet is aangenomen in Los Angeles, maar pornoproducenten zijn naar de rechter gestapt om de regel van tafel te krijgen. Zij zijn bang dat kijkers afknappen op condoomgebruik.",Buitenland,https://nos.nl/artikel/543135-porno-industrie-la-plat-om-hiv.html
48822,2012-11-27 22:43:00,29 doden bij aanslagen Irak,"Bij bomaanslagen in Irak zijn zeker 29 mensen om het leven gekomen en zijn tientallen gewonden gevallen. In de hoofdstad Bagdad ontploften kort na elkaar drie autobommen bij sjiitische moskeeën, waarbij ten minste 21 doden vielen. De explosies vonden plaats vlak na het avondgebed. De aanslagen waren gericht tegen sjiitische moslims die in rouwstoeten door de stad trokken. De sjiieten vieren deze maand Ashura en herdenken daarbij de dood van Hussein, de kleinzoon van de profeet Mohammed. In de noordelijke stad Kirkuk gingen in een Koerdische woonwijk drie autobommen tegelijkertijd af, waarbij onder meer het hoofdkwartier van een Koerdische politieke partij werd getroffen. Een paar minuten later ontploften nog twee bommen in een stad iets ten westen van Kirkuk. De aanslagen zijn nog niet opgeëist, maar volgens de Iraakse politie is de soennitische al-Qaida vaak verantwoordelijk voor dit soort aanslagen. Tijdens de Ashura-maand plegen soennitische groeperingen vaak aanslagen op sjiieten, die in Irak aan de macht zijn.",Buitenland,https://nos.nl/artikel/445321-29-doden-bij-aanslagen-irak.html
211669,2020-06-19 06:47:00,Nieuwe zombiegame The Last of Us 'helpt emancipatie van lhbt'ers',"Gamers kijken al jaren uit naar vandaag, de dag waarop The Last of Us: Part II uitkomt voor de Playstation 4. En dat is niet voor niets, want recensenten zijn enorm te spreken over ""mogelijk de beste game ooit"". Het verhaal, de gevechten en het oog voor detail worden geprezen. De post-apocalyptische zombiegame kent bovendien een primeur: het is de eerste blockbustergame waarin de hoofdpersoon een homoseksuele relatie heeft. Dat is een grote stap in de vaak conservatieve gamewereld. Gamestudio's vermeden deze stap eerder omdat ze bang waren voor lagere verkoopcijfers, denkt gamejournalist Erik Nusselder van Gamer.nl. Producenten richten zich nog altijd voor een groot deel op mannen. ""En er is een klein heel vocaal groepje heteromannen dat vindt dat er alleen games gemaakt moeten worden die bij hun denkbeelden aansluiten. Zij roepen online dat er met de game een linkse lhbt-agenda door hun strot geduwd wordt."" Maar de gedachte dat games alleen maar door mannen gespeeld worden sluit al lang niet meer aan bij de werkelijkheid. Wereldwijd zijn er volgens onderzoeksbureau Newzoo 2,7 miljard mensen die weleens een game spelen op mobiel, pc of spelcomputer. Doordat games door steeds meer mensen gespeeld worden, verschuift ook de inhoud. Eerder verschenen er al spellen waarin een andere geaardheid wél centraal stond, maar dat waren kleinere games. Spellen die het grote publiek niet bereikten. ""En in sommige grotere spellen, zoals Mass Effect, kon je ervoor kiezen om als homo of lesbienne te spelen"", zegt Roy van der Schilden, oprichter van gamestudio Wispfire en lid van Games4Diversity, een organisatie zich inzet voor meer diversiteit in games. Maar in die games kon je nog een keuze maken. ""Bij The Last of Us kun je er niet omheen."" Om spoilers te vermijden geven we over de inhoud van het verhaal zo min mogelijk weg. Maar wat uit de trailers al duidelijk werd, is dat Ellie een relatie krijgt met een meisje: Van der Schilden vindt de geaardheid van hoofdpersoon Ellie een belangrijke stap van ontwikkelaar Naughty Dog. ""Ook juist omdat er zo gewoon over gedaan wordt in de game. Zoiets helpt de emancipatie van lhbt enorm. Zichtbaarheid is broodnodig, ook in games."" ""En als je daar op de een of andere manier een probleem mee hebt, dan is dat vervelend voor je"", reageerde co-auteur en regisseur van de game Neil Druckmann. ""Het is ironisch, of misschien zelfs verdrietig, dat de mensen die het meeste baat zullen hebben bij dit soort verhalen nu het hardst schreeuwen. Maar ik hoop dat er genoeg in het spel zit om ze binnen te halen, en dingen te normaliseren die normaal zijn."" The Last of Us: Part II is een opvolger van het eerste deel uit 2013, dat 20 miljoen keer werd verkocht. Hoofdpersonages Joel en Ellie bevinden zich in de reeks in een post-apocalyptische wereld met zombies waarin ze moesten overleven. Een cliché, zou je kunnen zeggen. Maar juist bij dat eerste deel werd het verhaal geprezen. ""Het was door de uitwerking alsof je in een film speelde. Dat eerste deel van The Last of Us heeft daardoor een legendarische status. Bij dit spel is het verhaal opnieuw heel goed"", zegt Nusselder. Nusselder noemt het een meesterwerk dat de mensheid een spiegel voorhoudt. NRC schrijft dat het spel je leert om een beter mens te worden. Tweakers roemde de emotionele achtbaan waarin je door het spel gestort wordt. ""Het zet je wel aan het denken. En ondertussen is het zo ontzettend goed. Er zitten superveel details in de graphics."" Zo is elk huis bijvoorbeeld anders ingericht. ""Daardoor merk je wat voor mensen er woonden voor de ramp zich in de VS voltrok."" Om de game zo mooi te laten verlopen is er veel geld, mankracht en tijd in het spel gestopt. In 2014 startte Naughty Dog, een van de grootste gamestudio's ter wereld, met de ontwikkeling van het spel. Die investering werpt zijn vruchten af, maar kent ook een keerzijde. Binnen de game-industrie is het niet ongewoon om richting de release van een spel flink over te werken. Dat worden crunches genoemd. Zeker bij de grote spellen wordt er in de laatste maanden tot in de late uurtjes doorgewerkt. Gamestudio's eisen alleen maar het allerbeste, omdat de lat bij gamers nou eenmaal hoog ligt: als je 40 uur een spel speelt wil je je niet storen aan een lelijke afwerking of poppetje dat nét niet lekker loopt. De makers van The Last of Us: Part II moesten daardoor richting de release structureel overwerken. Soms maandenlang 12 uur per dag, meldde gamesite Kotaku in maart. ""Dit is een probleem waar vooralsnog geen oplossing voor is"", zegt Nusselder. ""Want de lat ligt in de game-industrie steeds hoger."" In de NOS op 3 Tech Podcast praten Gamejournalist Erik Nusselder en presentator Casper Meijer verder over The Last of Us: Part II. Beluister het in je favoriete podcast-app of in de player hieronder:",Cultuur & Media,https://nos.nl/artikel/2337775-nieuwe-zombiegame-the-last-of-us-helpt-emancipatie-van-lhbt-ers.html
12491,2010-12-03 19:21:00,WikiLeaks ook via Nederlandse site,De documenten van WikiLeaks zijn nu ook te vinden via een Nederlandse site. Via wikileaks.nl zijn de uitgelekte Amerikaanse diplomatieke ambtsberichten te lezen. Ook in andere landen zijn zulke sites actief. Wikileaks.nl is geregistreerd door het bedrijf e-Dot in Zoetermeer. Het is een doorverwijzing naar de oorspronkelijke servers in Zweden. Wikileaks heeft veel moeite om online te blijven;de servers worden steeds aangevallen. Het Amerikaanse Amazon besloot gisteren Wikileaks niet langer door te geven. Amazon zegt niet door Washington onder druk te zijn gezet.,Binnenland,https://nos.nl/artikel/202761-wikileaks-ook-via-nederlandse-site.html
228780,2021-07-23 19:46:00,Slachthuis waar dieren werden mishandeld blijft dicht,"Het slachthuis in Epe waar dieren ernstig werden mishandeld blijft voorlopig dicht, meldt Omroep Gelderland. Het bedrijf heeft de Nederlandse Voedsel- en Warenautoriteit (NVWA) er niet van weten te overtuigen dat de situatie voldoende is verbeterd. Op undercoverbeelden die vorige maand naar buiten kwamen is te zien hoe varkens en koeien bij slachterij Gosschalk stroomstoten kregen en geslagen werden. Een medewerker van actiegroep Varkens in Nood werkte twintig dagen undercover bij het bedrijf, waar dagelijks maximaal 5000 varkens en 600 runderen werden geslacht. Hij maakte in het geheim beelden van de misstanden. Grote concerns als McDonalds, Albert Heijn en Jumbo lieten al snel weten geen vlees meer in te slaan bij het slachthuis. De NVWA trok de slachthuiserkenning van het bedrijf in, waardoor de productie stil kwam te liggen. De toezichthouder vroeg het bedrijf zelf een plan uit te werken om mishandeling van dieren voortaan te voorkomen, maar dat voldeed niet. Vandaag werd ook een tweede voorstel dat Gosschalk indiende door de NVWA verworpen. ""Zolang er geen vertrouwen is in het plan van aanpak, blijft de erkenning van dit bedrijf ingetrokken"", zegt een NVWA-woordvoerder tegen Omroep Gelderland. Varkens in Nood noemt het besluit goed nieuws. ""Dat Gosschalk niet in staat is om een gedegen verbeterplan op te stellen, toont wel aan dat de kennis over dierenwelzijn in het slachthuis ernstig tekortschiet."" Gosschalk wil niet reageren op vragen van Omroep Gelderland.",Regionaal nieuws,https://nos.nl/artikel/2390515-slachthuis-waar-dieren-werden-mishandeld-blijft-dicht
138005,2016-09-08 14:21:00,Dijkhoff onderzoekt opvang van 750 vluchtelingenkinderen,"Staatssecretaris Dijkhoff gaat bekijken of hij alleenstaande vluchtelingenkinderen uit Griekenland en Italië naar Nederland kan halen. Maar hij wil zich niet vastleggen op een aantal en een termijn en hij heeft ook andere bedenkingen. Dat zei hij in de Tweede Kamer naar aanleiding van een plan van D66, SP, ChristenUnie en GroenLinks. De vier oppositiepartijen vinden de situatie van kinderen die zonder ouders en andere familieleden vastzitten in kampen in Zuid-Europa zo schrijnend dat Nederland hun de helpende hand moet bieden. De vier benadrukten dat veel van de kinderen helemaal niet veilig zijn en dat ze in erbarmelijke omstandigheden verkeren. Er zijn ook berichten dat ze seksueel zijn misbruikt. D66, SP, ChristenUnie en GroenLinks vinden dat daarom voor het eind van dit jaar zeker 750 kinderen naar Nederland moeten komen. Ze wezen erop dat nog maar weinig asielzoekers vanuit Griekenland en Italië in andere landen zijn 'herplaatst', ondanks afspraken die daarover vorig jaar zijn gemaakt. Regeringspartij PvdA zei over het plan dat het een goed idee is om de prioriteit bij kinderen te leggen. Coalitiepartner VVD reageerde juist kritisch op het voorstel van de oppositie, net als PVV en CDA. Dijkhoff zei dat ook hij extra aandacht heeft voor kwetsbare groepen. Ook hij vindt dat alleenstaande kwetsbare kinderen er niet de dupe van mogen worden als andere landen hun verantwoordelijkheid niet nemen. Maar het voorstel echt omarmen deed hij niet. Volgens hem zijn er veel meer dan 750 kinderen in de kampen. En het hangt er ook van af hoe lang die kinderen daar al zitten en in welke fase van de procedure ze zich bevinden. ""We moeten bekijken hoe we het op een slimme manier kunnen doen zonder zaken te doorkruisen."" Binnen twee weken komt hij met een brief naar de Tweede Kamer. In het Kamerdebat over het asielbeleid richtten de pijlen van veel fracties zich op de PVV. Ze vroegen zich af hoe die partij wil waarmaken dat de grenzen worden gesloten en dat er helemaal geen asielzoekers meer naar Nederland mogen komen. PVV-woordvoerder Fritsma zei dat met vluchtelingen ook terroristen Nederland binnenkomen en dat er goede grenscontroles moeten komen. Volgens hem zijn andere partijen op dit punt naïef. De discussie daarover had soms het karakter van een verkiezingsdebat. ",Politiek,https://nos.nl/artikel/2130694-dijkhoff-onderzoekt-opvang-van-750-vluchtelingenkinderen.html
111846,2015-08-29 18:50:00,De week in beeld: van vliegende atlete tot vluchtelingendrama's,"Een selectie van bijzondere, nieuwswaardige of spraakmakende foto's van deze week. Een goede week voor de Nederlandse atlete Dafne Schippers; zilver op de 100 meter sprint, een gouden medaille op de 200 meter en met haar estafetteteam sprint ze naar de finale. Een ronduit vreselijke week voor honderden vluchtelingen; in een vrachtwagen in Oostenrijk worden meer dan zeventig dode vluchtelingen gevonden. Voor de Libische kustplaats Zuwara zinkt en schip met honderden migranten, 82 lichamen spoelen aan. En in het ruim van een ander schip uit Libië worden de lichamen van zeker 55 migranten aangetroffen. ",Binnenland,https://nos.nl/artikel/2054866-de-week-in-beeld-van-vliegende-atlete-tot-vluchtelingendrama-s.html
112031,2015-09-01 18:35:00,"Drie doden in Veghel, vermoedelijk gezinsmoord","In een huis in Veghel zijn drie doden gevonden. De politie zegt dat het vermoedelijk om een familiedrama gaat. De doden zijn twee volwassenen en een kind. Er is een verdachte aangehouden. Agenten gingen aan het eind van de middag in het huis aan de Fazantendonk kijken na een melding dat er mogelijk drie doden lagen. Dat bleek zo te zijn. Over de identiteit van de doden heeft de politie geen details bekendgemaakt. Omwonenden hebben tegen Omroep Brabant gezegd dat in het huis een Turkse vrouw met haar twee kinderen woonde. De doden zouden de bewoonster, haar moeder en een van haar kinderen zijn. Een groot deel van de straat is afgezet voor onderzoek. Veel Turken stonden buiten de afzetting geëmotioneerd te kijken, meldt Omroep Brabant. De verdachte is in de buurt van het huis aangehouden. Hij is meegenomen naar het politiebureau. De politie zegt niets over zijn identiteit. ""Onvoorstelbaar en ontzettend verdrietig"", reageert burgemeester Adema op de website van de gemeente. Omwonenden krijgen de gelegenheid in beslotenheid bijeen te komen om hun gevoelens en emoties te delen, aldus Adema. ",Binnenland,https://nos.nl/artikel/2055405-drie-doden-in-veghel-vermoedelijk-gezinsmoord.html
80353,2014-04-12 05:50:00,Gevolgen Ita lijken mee te vallen,"De gevolgen van orkaan Ita die gisteren in Australië aan land kwam lijken erg mee te vallen. Volgens de autoriteiten zijn er vooralsnog geen berichten over slachtoffers of schade op grote schaal. Ita kwam gisteren aan land in Cape Flattery in het noordoosten van Australië. De verwachting was dat de zeer krachtige orkaan (categorie 4) ernstige schade zou veroorzaken, maar Ita zwakte snel af tot categorie 1. In sommige gebieden is wel de stroom uitgevallen, in totaal gaat het om zo'n 9000 huishoudens. Volgens de Australische nieuwszender ABC kan het nog wel een maand duren voordat de wat meer afgelegen gebieden weer stroom hebben. Hulpdiensten moesten twee volwassenen en drie kinderen redden van een weg die was overstroomd. De premier van Queensland zegt opgelucht te zijn dat er vooralsnog geen slachtoffers zijn gevallen. Hij raadt mensen wel aan om voorlopig nog binnen te blijven. Ook al blijven de verwachte windstoten van 230 kilometer per uur uit, met windstoten van zo'n 120 kilometer per uur kan het nog steeds gevaarlijk zijn buiten. Lokaal kan er veel regen vallen. De verwachting is dat Ita nog verder in kracht afneemt. Vorige week eiste de orkaan nog 23 levens op de Salomonseilanden, volgens de Verenigde Naties. ",Buitenland,https://nos.nl/artikel/634952-gevolgen-ita-lijken-mee-te-vallen.html
21890,2011-07-25 16:17:00,Staatsloterij krijgt lot uit 1809,"De Nederlandse Staatsloterij heeft een bijzonder cadeau gekregen voor haar 285ste verjaardag. Een 85-jarige Zaandammer bezorgde de loterij een staatslot uit 1809. Er is één ouder lot in het bezit van de Staatsloterij, dat is uitgegeven in 1753. De Staatsloterij is er erg blij mee. ""Dit is fantastisch. Hiermee is de geschiedenis van een van de oudste organisaties van Nederland weer een stukje completer"", zei een woordvoerder. De Zaandammer had het lot uit 1809 gekregen van zijn vader, maar hoe die eraan was gekomen is niet meer te achterhalen. Op het lot stond met de hand geschreven 'negentig gulden'. Het lijkt erop dat dat de prijs is die het lot heeft opgeleverd, maar dat is niet meer te achterhalen.",Binnenland,https://nos.nl/artikel/259056-staatsloterij-krijgt-lot-uit-1809.html
99454,2015-02-21 17:55:00,Telegraaf niet welkom op fotosessie Oranjes,"De Telegraaf mag maandag niet aanwezig zijn bij een fotosessie van het Koninklijk Huis in Lech. Dat heeft de Rijksvoorlichtingsdienst laten weten. Aanleiding voor de maatregel zijn foto's die de krant vandaag heeft afgedrukt van prinses Beatrix die in de Oostenrijkse wintersportplaats Lech aan het skiën is. Er was geen toestemming gegeven om de foto's te maken. De RVD spreekt van een inbreuk op de privacy van de leden van het Koninklijk Huis. Verder wil de Rijksvoorlichtingsdienst niet ingaan op de zaak. Ook De Telegraaf wil niet reageren op de mededeling van de RVD. Hoofdredacteur Sjuul Paradijs wil alleen kwijt dat er contact is geweest met de voorlichters. Een webpagina met het bericht is inmiddels offline gehaald. Twee keer per jaar houdt de koninklijke familie een fotosessie voor de media, waar foto's genomen kunnen worden van de vakantievierende Oranjes. In ruil daarvoor wordt media gevraagd de rest van het jaar de privacy van de familie te respecteren. In het verleden stapte de RVD meerdere keren naar de rechter als die mediacode werd geschonden. Zo moest Nieuwe Revu vorig jaar een schadevergoeding betalen nadat er foto's van Amalia waren gepubliceerd. De Oostenrijkse omroep ÖRF werd in 2010 gevraagd beeld van een skiënde Beatrix te verwijderen. Overigens is het maar de vraag of de RVD De Telegraaf weg kan houden bij het officiële fotomoment, maandag in Lech. ""De fotosessie vindt plaats op de openbare weg, vlak bij de andere skiërs"", zegt verslaggever Koninklijk Huis Kysia Hekster. ""Als je wilt loop je er zo naartoe."" ",Koningshuis,https://nos.nl/artikel/2020618-telegraaf-niet-welkom-op-fotosessie-oranjes.html
243612,2022-09-06 10:26:03,Mbappé en PSG-coach lachen om kritiek op vliegreis: ministers en burgemeester boos,"Paris Saint-Germain begint vanavond aan het nieuwe Champions League-seizoen met een thuiswedstrijd tegen Juventus. De Franse kampioen verkeert in blakende vorm en trainer Christophe Galtier is vol vertrouwen, maar zijn persconferentie op maandag leverde een storm van kritiek op. Onder anderen van twee Franse ministers en de burgemeester van Parijs. Boze reacties volgden op een grappig bedoeld antwoord van Galtier op de vraag van een journalist waarom Paris Saint-Germain zaterdag voor de Franse competitie met een privé-vliegtuig naar de uitwedstrijd in Nantes was gereisd en niet met de hogesnelheidstrein, terwijl iedereen wordt gevraagd energie te besparen. De PSG-trainer en sterspeler Kylian Mbappé barstten beiden in lachen uit na de vraag. ""Ik had deze vraag wel verwacht"", gniffelde Galtier vervolgens. ""Om eerlijk te zijn hebben we gesproken met het bedrijf dat onze reizen regelt. We kijken of we volgende keer met een zandjacht kunnen gaan"", klonk het ironisch. Een zandjacht, ook wel blo-kart genoemd, is een soort eenpersoonszeilbootje op wielen waarmee over het strand kan worden gereden. De Franse minister van Sport, Amélie Oudéa-Castéra, reageerde via Twitter geërgerd op de reactie van Galtier: ""Meneer Galtier, we zijn relevantere en verantwoordelijkere antwoorden van u gewend. Zullen we het er eens over hebben?"" Bruno Le Maire, minister van Economie en Financiën, noemde de grap van Galtier misplaatst. ""We moeten de opwarming van de aarde serieus nemen, het gaat om de toekomst van onze planeet"", aldus Le Maire. Ook de burgemeester van Parijs, Anne Hildalgo, was niet te spreken over de PSG-trainer. ""Het is niet oké om op deze manier te antwoorden. Wakker worden jongens. Dit is Parijs"", schreef ze op Twitter. De discussie over de vliegreis naar Nantes werd eerder deze week aangezwengeld door de topman van hogesnelheidstrein TGV. Alain Krakovitch had er via sociale media op gewezen dat de reis van Parijs naar Nantes met de trein minder dan twee uur duurt en veiliger, sneller en beter voor het milieu is. Paris Saint-Germain heeft laten weten dat voor de reis van 380 kilometer voor het vliegtuig is gekozen omdat er zaterdagavond na de wedstrijd met de TGV geen terugreis uit Nantes mogelijk was. De club zegt het thema zeer serieus te nemen en per uitwedstrijd de beste mogelijkheid te bekijken. Voor het eerste duel in de Champions League hoeft PSG in ieder geval niet ver te reizen: het duel met Juventus is om 21.00 uur in het eigen Parc des Princes. De verwachtingen in Parijs zijn traditioneel hooggespannen. De ploeg, die de Champions League nog nooit won, is in ieder geval sterk begonnen aan de Franse competitie. De eerste zes wedstrijden leverden vijf zeges en een gelijkspel op en vooral de supersterren van PSG zijn op dreef. Mbappé en Neymar hebben allebei al zeven keer gescoord en ook Lionel Messi laat zijn klasse dit seizoen weer zien. De Argentijn was al goed voor drie goals en zes assists, waarvan twee op Mbappé bij de 3-0 zege op Nantes van zaterdag.",Buitenland,https://nos.nl//artikel/2443513-mbappe-en-psg-coach-lachen-om-kritiek-op-vliegreis-ministers-en-burgemeester-boos
88347,2014-08-23 19:46:00,"Hamas ""wil burgers Israël ontzien""","De Palestijnse beweging Hamas spreekt tegen dat de organisatie welbewust Israëlische burgers tot doelwit maakt. In een interview met Yahoo News zegt Hamasleider Meshaal dat zijn manschappen vooral militaire doelen en legerbases bestoken. ""Maar onze wapens zijn niet het nieuwste van het nieuwste, het is dus lastig om goed te richten"", zegt Meshaal. Hij belooft dat als Hamas betere wapens krijgt Israëlische burgers worden ontzien. Ook wil hij ze gaan waarschuwen voor raketaanvallen. De Israëlische premier Netanyahu noemde Hamas onlangs een vijand van de vrede. Hij vergeleek de organisatie met de terreurgroep IS. Meshaal verwerpt de vergelijking. ""Wij zijn tegen het doden van burgers en journalisten."" Hij zegt dat juist Israël burgers doodt. In het interview erkent de Hamasleider voor het eerst dat leden van Hamas verantwoordelijk waren voor het ontvoeren en vermoorden van drie Israëlische tieners op de Westelijke Jordaanoever, twee maanden geleden. Volgens Meshaal was de politieke leiding van Hamas niet van tevoren op de hoogte, maar keurt ze de actie wel goed. ""Israëlische militairen en kolonisten op de Westoever opereren in bezet gebied. De Palestijnen hebben het recht zich tegen hen te verzetten."" Woensdag had een andere Hamasleider al toegegeven dat zijn organisatie de drie tieners had ontvoerd en vermoord. De moorden waren de opmaat voor het bloedige Israëlische offensief in de Gazastrook.",Buitenland,https://nos.nl/artikel/690112-hamas-wil-burgers-israel-ontzien.html
28385,2011-12-07 21:07:00,Geen doorbraak verwacht op EU-top,"Duitse en Franse topambtenaren denken niet dat er op de EU-top van morgen en overmorgen een akkoord wordt bereikt. Er zijn nog te veel meningsverschillen. De Fransen voorzien dat de eurolanden het wel eens zullen worden, maar niet alle 27 EU-lidstaten. Volgens de Duitse topambtenaren is het niet ondenkbaar dat er pas rond kerst een akkoord ligt. Belangrijke wijzigingen in de EU moeten unaniem worden goedgekeurd. Frankrijk en Duitsland willen de stemverhoudingen veranderen. Een meerderheid van stemmen moet genoeg zijn. Daarvoor moet wel het EU-verdrag worden aangepast. Finland zegt nu al daar niets voor te voelen.",Buitenland,https://nos.nl/artikel/320265-geen-doorbraak-verwacht-op-eu-top.html
47839,2012-11-13 15:18:00,Syrische coalitie vraagt erkenning,"De Syrische Nationale Coalitie wil door Europa worden erkend als legitieme vertegenwoordiger van het Syrische volk. De verenigde oppositie hoopt daarnaast op financiële steun, zodat de Syrische opstandelingen zich beter kunnen bewapenen. Tot nu toe zijn de reacties afhoudend. Afgelopen weekend besloten de belangrijkste Syrische oppositiegroepen zich te verenigen, na ruim anderhalf jaar verdeeldheid. Dat was een belangrijke wens van het Westen en de Arabische Liga. Volgens de leider van het oppositieblok, Mouaz al-Khatib, is erkenning nu de volgende stap. ""Als wij politiek erkend worden, kunnen we als regering optreden en wapens kopen. Zo kunnen we onze problemen oplossen"", zei hij in een interview met persbureau Reuters. Tot nu toe is de Syrische Nationale Coalitie alleen door Saudi-Arabië en vijf andere Golfstaten erkend als legitieme vertegenwoordiger van het Syrische volk. De Arabische Liga gaat nog niet tot erkenning over, ondanks een oproep daartoe van voorzitter Nabil Elaraby, onder meer omdat Irak, Libanon en Algerije dwarsliggen. Ook van Europa hoeft de Syrische Nationale Coalitie nog geen erkenning te verwachten. De Britse minister van Buitenlandse Zaken Hague noemt de vorming van het oppositieblok ""een belangrijke mijlpaal"", maar om te kunnen worden erkend moet de coalitie volgens hem meer steun verwerven onder de bevolking in Syrië. De Franse minister van Defensie Le Drian zit op dezelfde lijn. De Syrische Nationale Coalitie kan volgens hem pas erkend worden als zij ook alle kleine gewapende groeperingen in Syrië aan zich weet te binden. Le Drian noemt de vorming van de coalitie wel ""een stap vooruit"". De voorzichtige reacties zijn een tegenvaller voor de Syrische oppositie, die had gedacht dat alle deuren nu zouden opengaan. Het Westen is vooral huiverig voor wapenleveranties, uit angst dat de wapens terechtkomen bij radicaal-islamitische militanten. Ook is het Westen geschrokken van berichten dat opstandelingen zich schuldig maken aan oorlogsmisdaden. Volgens de mensenrechtenorganisatie Human Rights Watch moet de Syrische Nationale Coalitie aan alle opstandelingen duidelijk maken dat ze het oorlogsrecht en de mensenrechten moeten respecteren en dat overtredingen zullen worden bestraft.",Buitenland,https://nos.nl/artikel/440123-syrische-coalitie-vraagt-erkenning.html
116065,2015-10-30 12:40:00,Oekraïne: explosie munitiedepot was aanslag,"De explosie in een opslagplaats voor munitie in het oosten van Oekraïne is volgens het ministerie van Defensie in Kiev veroorzaakt door een aanslag. Op het militaire complex zijn twee burgers gedood en acht mensen gewond geraakt, onder wie vier militairen, zegt Oekraïne. In het depot ligt 3500 ton munitie opgeslagen. Het staat in de stad Svatove, op 100 kilometer van de frontlijn in de provincie Loegansk. De munitie is van afstand tot ontploffing gebracht, vermoedelijk door schoten met een lichtpistool. Vuurbollen schoten vervolgens hoog de lucht in. Het incident komt op een moment dat het geweld afneemt in Oost-Oekraïne en wapens uit het oorlogsgebied worden teruggetrokken. De regering in Kiev heeft geen dader of schuldige aangewezen.",Buitenland,https://nos.nl/artikel/2065993-oekraine-explosie-munitiedepot-was-aanslag.html
139397,2016-09-28 10:47:00,Zorgen om drinkwater door lozen drugsafval,"Het dumpen van synthetisch drugsafval neemt toe. Dat constateren onderzoekers van het Programma Politie & Wetenschap. Ze noemen dat extra zorgelijk, omdat 1 op de 5 geregistreerde dumpingen plaatsvindt in waterwingebied. Het drinkwater dat daar uit de grond wordt gehaald, wordt minder intensief gezuiverd omdat dat van oudsher relatief schoon is. Ook brengen de grondstoffen voor chemische drugs schade aan de natuur toe. De andere gevaren voor mens, dier en natuur zijn: - blootstelling aan giftige en bijtende stoffen - verzuring van de bodem en het oppervlaktewater en daardoor vervuiling van het drinkwater van vee - besmetting van gewassen door uitrijden van vervuilde mest Het rapport 'Elke dump is een plaats delict' is vandaag gepubliceerd. Het onderzoeksprogramma Politie en Wetenschap is onderdeel van de Politieacademie. Het is de eerste keer dat in Nederland grootschalig onderzoek is gedaan naar de dumping van vloeibaar drugsafval. Het afval is een mix van grondstoffen, oplosmiddelen, de synthetische drugs zelf en waterig restafval dat vrijkomt tijdens het productieproces. Het drugsafval wordt gedumpt in jerrycans, vaten en soms hele containers die worden aangetroffen door passanten of surveillerende toezichthouders. De dumping vindt plaats in de natuur, langs de snelweg, op industrieterreinen en zelfs midden in woonwijken Maar ook wordt het chemische materiaal verbrand of worden complete trailers met drugsafval langs de snelweg weggezet. Daarnaast wordt drugsafval in mestkelders gedumpt of in de productielocatie achtergelaten. De hoeveelheid drugsafval die per keer wordt gevonden, varieert van een paar honderd liter tot tienduizenden liters. Het aantal geregistreerde dumpingen neem toe, maar het is onbekend hoeveel afval geloosd wordt in de bodem, het water of het riool. Die lozingen zijn namelijk lastig te traceren. Volgens het rapport zijn er signalen dat deze vorm van dumping toeneemt, maar is er vanwege de geringe pakkans weinig zicht op. In totaal werden in Nederland in de periode 2010-2014 446 dumpingen van drugsafval geregistreerd. De drie provincies met de meeste meldingen zijn Brabant (56 procent), Limburg (22) en Gelderland (8). In Brabant vindt een vijfde deel van de afvaldumpingen plaats in waterwingebied, schrijft Omroep Brabant. De provincies Flevoland, Overijssel en Utrecht zijn ‘nieuwkomers’. De onderzoekers stellen voor een dumpplek te allen tijde als plaats delict te beschouwen, zodat de recherche altijd bij een drugsdumping betrokken is en de kans op opsporing en vervolging van producenten toeneemt.",Regionaal nieuws,https://nos.nl/artikel/2134819-zorgen-om-drinkwater-door-lozen-drugsafval.html
226168,2021-05-22 12:06:00,Gewonde slachtoffers mesaanval Amsterdam buiten levensgevaar,"Alle vier slachtoffers die gisteren na de steekpartij in de Amsterdamse Pijp naar het ziekenhuis werden gebracht, zijn buiten levensgevaar, heeft de politie laten weten. Een 29-jarige man uit Amstelveen stak rond 23.00 uur op verschillende plekken in de Amsterdamse wijk De Pijp vijf mensen neer. Een van hen, een man van 64 uit Amsterdam, overleed op straat. De gewonden zijn tussen 21 en 28 jaar. Drie van hen komen uit Amsterdam, één uit Haarlem. De politie zei eerder vandaag dat er geen aanwijzingen zijn gevonden voor een terroristisch motief, maar sloot het ook niet uit. Nadat de man was gehoord, wilde de politie vanavond niets zeggen, omdat hij in beperkingen zit. Volgens getuigen gedroeg de dader zich verward. Bronnen zeggen dat hij stemmen in zijn hoofd hoorde. De politie heeft zijn woning doorzocht en gegevensdragers en zijn auto in beslag genomen. De man is geen bekende van de politie. Wel komt hij in het politiesysteem voor vanwege ""enkele verkeersdelicten"". Deze buurtbewoners zijn flink geschrokken van het incident: Rond het middaguur bezocht burgemeester Halsema De Pijp. ""Het is een afschuwelijke gebeurtenis. Dat maakt grote indruk op de mensen"", aldus Halsema. ""Ik ben heel erg geschrokken. Juist omdat dit zo'n vreedzame wijk is. Zoiets wordt hier niet verwacht."" Halsema leeft mee met de nabestaanden van de man die werd doodgestoken. ""En ik wens de mensen in het ziekenhuis en hun familie ook heel veel sterkte."" De gemeente Amsterdam laat weten dat ambtenaren en wijkagenten de situatie in De Pijp ""en eventuele onrust"" in de gaten houden. Sommige mensen in de buurt vertelden vanochtend dat ze zijn geschrokken. ""Ik ben er wel door aangeslagen"", zei een vrouw op straat. Een man die in De Pijp werkt zei dat hij zich door de steekpartij onveilig voelt. ""Wij werken tot laat en als je dan niet meer de straat over kunt omdat er een of andere gek helemaal losgaat... Ik hou er niet van om altijd om altijd op mijn hoede te zijn. Dat vind ik niet zo chill."" Volgens burgemeester Halsema kan er een buurtbijeenkomst worden georganiseerd als veel mensen zich onveilig voelen.",Binnenland,https://nos.nl/artikel/2381828-gewonde-slachtoffers-mesaanval-amsterdam-buiten-levensgevaar
50309,2012-12-19 06:56:00,VS: jongen met wapen op school,"Op een basisschool in de Amerikaanse stad Salt Lake City is een 11-jarige jongen opgepakt omdat hij een vuurwapen bij zich had. Enkele leerlingen alarmeerden de schoolleiding omdat hij hen met het wapen zou hebben bedreigd. De scholier werd door de politie uit de klas gehaald en voor verhoor meegenomen. Hij vertelde dat zijn ouders het vuurwapen, dat ongeladen was, hadden meegegeven om zich te kunnen verdedigen bij een incident als vorige week vrijdag in Newtown. Daar schoot een 20-jarige man twintig kinderen en zes volwassenen dood. De ouders ontkennen dat ze hun kind met het vuurwapen naar school hebben gestuurd. De jongen zit nog steeds vast. ",Buitenland,https://nos.nl/artikel/453289-vs-jongen-met-wapen-op-school.html
219195,2020-12-13 21:33:00,Opnieuw honderden arrestaties bij tientallen protesten in Wit-Rusland,"De Wit-Russische politie heeft bij de wekelijkse protestmars tegen president Loekasjenko opnieuw honderden demonstranten opgepakt. Volgens de politie zijn er 300 arrestaties verricht, mensenrechtenorganisatie Viasna heeft 230 aanhoudingen genoteerd. In hoofdstad Minsk gaan al achttien zondagen op rij Wit-Russen de straat op om te protesteren tegen de betwiste verkiezingsoverwinning van Loekasjenko. Daarbij zijn in totaal al zo'n 20.000 à 30.000 mensen opgepakt. Nieuwsuur legt in deze video uit hoe het zover heeft kunnen komen: Aanvankelijk werden grote protestmarsen in het centrum van de stad georganiseerd, maar de afgelopen weken verspreidden betogers zich met kleine demonstraties over de buitenwijken. Daardoor wordt het de veiligheidsdiensten moeilijk gemaakt grip te krijgen op de protesten. Zondag waren er zeker 70 'minimarsen'. Op beelden die verspreid worden via sociale media valt te zien dat agenten jacht maken op demonstranten in buitenwijken. Dat wordt bemoeilijkt door de gladheid: De uitgeweken oppositieleider Svetlana Tichanovskaja, die door de oppositie als winnaar van de presidentsverkiezingen wordt gezien, bezocht zondag Berlijn. Zij sprak onder meer met de eveneens gevluchte schrijfster en Nobelprijswinnaar Svetlana Aleksijevitsj. Zij werken samen aan een boek over 'de helden van de revolutie', liet Tichanovskaja weten op Telegram. Maandag heeft de politica een ontmoeting met de Duitse bondspresident Steinmeier. Komende woensdag is ze in Brussel, waar ze de Sacharovprijs namens de gehele oppositie in ontvangst neemt. Vorige maand bezocht Tichanovskaja Nederland. Premier Rutte zegde toen zijn hulp toe. Afgelopen week kondigden de Wit-Russische autoriteiten aan dat alle grenzen vanaf 20 december worden gesloten, behalve voor diplomaten en mensen met dringende reden. Daarmee moet de verspreiding van het coronavirus worden tegengegaan. Critici zien de maatregel als een methode om politieke vluchtelingen tegen te gaan. Meerdere prominente oppositiepolitici vluchtten de afgelopen maanden naar Polen, Oekraïne en de Baltische staten.",Buitenland,https://nos.nl/artikel/2360532-opnieuw-honderden-arrestaties-bij-tientallen-protesten-in-wit-rusland.html
42068,2012-08-06 13:58:00,Ten Kate opgelucht na Marslanding,"Door redacteur Ivo Landman Even was er een benauwd moment bij de landing van Curiosity voor Inge Loes ten Kate, onderzoekster van de Universiteit Utrecht. De met gejuich ontvangen mededeling dat er data van de Marswagen binnenkwamen, werd meteen weer tegengesproken. Het werd heel stil in het vluchtleidingscentrum. ""Ik dacht, ik doe net of ik dit niet gehoord heb"", zegt Ten Kate. ""Dat was even heel spannend, maar na een paar minuten kwam de melding dat het wel goed binnenkwam."" Stap voor stap werd met het gejuich in het vluchtleidingscentrum duidelijk dat de precisielanding met een parachute en een vliegende kraan ging lukken. ""Ik dacht vooraf al dat het goed zou gaan, maar ik ben een verschrikkelijke optimist"", aldus Ten Kate. De Nederlandse onderzoekster werkte vijf jaar lang mee aan de ontwikkeling van een belangrijk instrument van het voertuig. SAM (Sample Analysis at Mars) is een mini-laboratorium dat monsters van de Marsbodem kan vermalen, verwarmen en analyseren. Het apparaat gaat op zoek naar biologische processen die erop kunnen duiden dat er ooit leven was op Mars. Over een week zal Curiosity echt gaan rondrijden in de krater Gale. Tot die tijd worden alle systemen gecheckt en wordt er indien nodig nog nieuwe software doorgestuurd naar de verkenner. Ook SAM zal worden getest. Daarvoor heeft het mini-lab twee monsters van de aarde meegenomen. ""Eerst meet je een 'blank', een leeg kwarts-monster. Dat wordt vermalen en geanalyseerd. Dan gebeurt hetzelfde met een kwarts-monster waarvan we precies weten wat erin zit."" Zo wordt niet alleen getest of SAM werkt, maar is ook nodig om absoluut zeker te stellen dat er geen vervuiling is meegekomen van de aarde. ""Je wilt geen bacteriën meenemen naar Mars. Die kunnen de omgeving vervuilen."" Pas over een maand of twee kan het SAM-team echt aan het werk. Dan zal Curiosity bij de kraterwand arriveren en kunnen de graafarm en boorkop echt in actie komen. De Nederlandse zal gedurende de missie, die zo'n twee jaar gaat duren, meewerken met de analyse van de resultaten. Ten Kate werkte vijf jaar bij NASA, maar ze woont nu weer in Nederland. Ze volgde de landing via een videoscherm bij ruimtevaartorganisatie ESA in Noordwijk. Had ze niet liever in die juichende menigte in Californië gestaan? ""Aan de ene kant was het leuk was het leuk geweest, maar mijn collega's van Goddard volgden de landing ook niet op die plek. En het is voor mij ook heel leuk dat er hier in Nederland zoveel aandacht voor is. Met de discussie over bezuinigingen op ruimtevaart is het goed dat die weer een keer positief in het nieuws komt.""",Binnenland,https://nos.nl/artikel/403480-ten-kate-opgelucht-na-marslanding.html
105240,2015-05-17 23:54:00,Hoofdredacteur weg bij De Telegraaf,"Hoofdredacteur Sjuul Paradijs is per direct opgestapt bij De Telegraaf. Dat heeft de Telegraaf Media Groep (TMG) bekendgemaakt. De overige leden van de hoofdredactie nemen zijn taken voorlopig waar. De aanleiding voor het vertrek is vermoedelijk een conflict tussen de redactie en de directie van de krant over een reorganisatie van het bedrijf. De directie wil de redactie opdelen. Katernen als Vrouw, Privé en Autovisie worden in die plannen losgemaakt van de redactie van De Telegraaf. Veel redactieleden, en ook Paradijs, zagen niets in de plannen. De hoofdredacteur zou in de nieuwe situatie niets meer te zeggen hebben over de losgekoppelde katernen. Telegraaf Media Groep heeft het al jaren moeilijk. Vorig jaar leed het bedrijf een verlies van 38 miljoen euro. De directie zei na de bekendmaking van de jaarcijfers al dat er het nodige moet veranderen bij het bedrijf. Paradijs (52) was sinds 1 januari 2009 algemeen hoofdredacteur van De Telegraaf. Eerder werkte hij er onder meer op de parlementaire redactie en als financieel onderzoeksjournalist. Ook was hij een paar jaar verantwoordelijk voor de societycolumn Stan Huygens Journaal in de krant. De vertrokken hoofdredacteur zegt met grote dankbaarheid terug te kijken op 29 jaar ""in dienst van de lezers"". De redactieraad van de krant betreurt het vertrek van Paradijs. ""We hopen dat hij buiten de krant gelukkig en succesvol wordt"" aldus de voorzitter.",Binnenland,https://nos.nl/artikel/2036251-hoofdredacteur-weg-bij-de-telegraaf.html
139200,2016-09-25 07:45:00,'Do The Right Thing' acteur Bill Nunn overleden (62),"De Amerikaanse acteur Bill Nunn is overleden. Hij is vooral bekend van de films Do The Right Thing en de Spiderman-filmreeks. Nunn speelde in meer dan 40 films. Hij werd beroemd door de rol van Radio Raheem in de Do The Right Thing van regisseur Spike Lee uit 1989. Daarna werkte de acteur vaker samen met Lee, zoals in de films He Got Game en Mo' Better Blues. Andere populaire films waarin Nunn speelde zijn onder meer Sister Act en New Jack City. Nunn leed al enige tijd aan kanker. Gisteren overleed hij op 62-jarige leeftijd in zijn woonplaats Pittsburgh.",Buitenland,https://nos.nl/artikel/2134288-do-the-right-thing-acteur-bill-nunn-overleden-62.html
22257,2011-08-03 15:38:00,Mink K. gearresteerd in Libanon,"De Nederlandse crimineel Mink K. is in Libanon opgepakt in verband met de vondst van 53 kilo cocaïne. Dat heeft de Libanese politie gezegd tegen de krant The Daily Star. De cocaïne was verstopt in twee auto's in de plaats Kaslik, ten noorden van de hoofdstad Beiroet. De Libanese politie was daar over getipt. Een Palestijn met een Bulgaars paspoort is aangehouden. Het verhoor van deze verdachte leidde uiteindelijk tot de arrestatie van Mink K. en twee andere mannen; een Palestijn en een Ier. Mink K. is een bekende Nederlandse crimineel. Hij is veroordeeld voor de vondst van grote hoeveelheden wapens in Amsterdam. Hij werkte onder meer samen met de inmiddels geliquideerde topcriminelen Jan Femer en Stanley Hillis. De groep had een zeer gewelddadige reputatie. Volgens justitie deed Mink K. ook zaken met de vorig jaar aangehouden Dino Soerel. Die heeft volgens justitie opdracht gegeven voor enkele liquidaties. Mink K. is in 2006 vervolgd voor betrokkenheid bij de liquidatie van hasjhandelaar Jaap van der Heiden in 1993 in Alkmaar. Hij werd hiervan vrijgesproken.",Binnenland,https://nos.nl/artikel/261607-mink-k-gearresteerd-in-libanon.html
243348,2022-08-30 06:27:52,"Lege stations, drukkere ochtendspits door staking bij NS ","De staking van NS-personeel heeft geleid tot extra drukte op de weg. Doordat er in het hele land bijna geen treinen rijden, werd al rekening gehouden met extra files. Ook in de avondspits zal het drukker zijn dan normaal. ""In de vroege ochtendspits viel het erg mee, maar na 08.00 uur werd het toch een stuk drukker en was duidelijk het effect van de staking te zien. En dan vooral op wegen als de A2, A4 en A12"", zegt Wijnand Zwaan van de ANWB. Rond 08.30 uur stond er ongeveer 500 kilometer file. ""Dat is ongeveer het dubbele van wat gebruikelijk is op een dinsdagochtend"", zegt Zwaan. Personeel van de NS staakt voor een betere cao. De bonden kondigden een paar weken geleden vijf actiedagen aan. Het was de bedoeling dat vandaag alleen het treinverkeer rond Utrecht zou worden platgelegd, maar de NS besloot gisteravond om het treinverkeer in het hele land grotendeels plat te leggen, omdat veel verbindingen via Utrecht lopen. FNV Spoor is verbijsterd over dit besluit: Dat late besluit leidde tot veel kritiek bij reizigersorganisaties. De Eurostar en de Thalys en treinen van regionale vervoerders rijden wel. ""De actiebereidheid onder het NS-personeel is groot"", zegt Wim Eilert van vakbond VVMC. Voor ons is het nu al een succes, absoluut."" Eilert zegt dat hij er verbaasd over is dat de NS het treinverkeer in het hele land heeft platgegooid. ""Daar moeten de mensen zijn als ze klachten hebben, niet bij de bonden."" Het was vanochtend vroeg extreem rustig op de stations. ""Een beetje zoals in coronatijd toen er geen treinen reden"", zegt verslaggever Roel Pauw. Toch zijn er wel een paar reizigers op de perrons. ""Mensen die het nieuws niet hebben meegekregen of die het Nederlands niet machtig zijn."" Morgen wordt er opnieuw gestaakt. Dan ligt het treinverkeer in grote delen van Gelderland, Overijssel, Limburg en Noord-Brabant plat. Als de NS dan nog niet is ingegaan op de eisen van de bonden, volgen later mogelijk nog landelijke acties. Staatssecretaris Heijnen roept de bonden en de NS opnieuw op om er samen uit te komen, omdat de situatie voor de reiziger ""extreem vervelend"" is.",Binnenland,https://nos.nl//artikel/2442561-lege-stations-drukkere-ochtendspits-door-staking-bij-ns
205493,2020-01-20 22:26:00,"Autodief rijdt van Brabant naar Spanje, Spaanse politie pakt hem op","Een oplichter die vrijdag een exclusieve Aston Martin meenam bij een autogarage in het Brabantse Boxtel, is in Spanje opgepakt. De man reed, na een wilde achtervolging, de Spaanse politie aan. De man zei vrijdag tegen de garage dat hij zou terugkomen om de Aston Martin van bijna 50.000 euro te betalen, maar deed dat niet. Hij liet een dure BMW achter als onderpand. Die auto bleek echter gestolen te zijn. ""We waren heel druk, anders was dit nooit gebeurd"", vertelt de eigenaar van de autogarage aan Omroep Brabant. Het autobedrijf deelde het nieuws over de gestolen auto via Facebook. Een internationale vrachtwagenchauffeur herkende de wagen en zag hem in Spanje staan. Daar werd de oplichter nu dus aangehouden door de Spaanse politie. Het Boxtelse bedrijf grijpt het voorval aan om nog eens goed naar zijn beleid te kijken. ""We hebben sluitende procedures: zo rijdt er altijd iemand mee met een proefrit. Maar nu gaan we alles nog eens doornemen."" Het is nog niet bekend wanneer de auto terugkeert naar Boxtel.",Regionaal nieuws,https://nos.nl/artikel/2319517-autodief-rijdt-van-brabant-naar-spanje-spaanse-politie-pakt-hem-op.html
245415,2022-11-01 15:35:58,Helder: aan Oranjesupporters om te beoordelen of ze naar Qatar gaan,"Minister Helder vindt dat het aan Oranjesupporters zelf is of ze naar het wereldkampioenschap voetbal in Qatar gaan en onder welke omstandigheden. Zondag berichtte de NOS dat vijftig Oranjefans op kosten van Qatar het WK bezoeken. In ruil daarvoor gebruikt de WK-organisatie posts op sociale media van deelnemende supporters voor marketingdoeleinden en de fans moeten daaraan een positieve bijdrage leveren. De minister voor Sport zei vandaag dat de fans een contract met een organisatie hebben gesloten en dat het verder hun eigen verantwoordelijkheid is om een afweging te maken. Op de vraag of Helder als burger zelf onder zulke voorwaarden zou gaan, antwoordde ze dat ze nog nooit zo'n aanbod heeft gekregen. Maar als dat wel zou gebeuren, zou ze er geen gebruik van maken. ""Het heikele punt is wel dat mensen zich gewoon moeten kunnen uiten op de manier zoals we dat in Nederland gewend zijn"", voegde de minister eraan toe. De Tweede Kamer riep het kabinet vorig jaar op geen regeringsdelegatie naar het WK te sturen, omdat sinds de toewijzing van het toernooi aan Qatar duizenden arbeiders om het leven zijn gekomen en werknemers worden uitgebuit. Het kabinet legde die oproep naast zich neer, omdat het meer ziet in een ""constructief-kritische dialoog"" met Qatar. Helder benadrukte vandaag in de Kamer dat het kabinet niet ""lichtzinnig"" tot een standpunt is gekomen. Wie er namens de regering gaan, moet het kabinet nog beslissen. Een nieuwe motie van D66 en ChristenUnie om, nu er toch een delegatie gaat, die te beperken tot de minister van Buitenlandse Zaken en de mensenrechtenambassadeur werd vandaag verworpen. De minister wil nog met haar Europese collega's praten over een eventuele bijdrage aan een compensatiefonds voor arbeidsmigranten. Het WK begint op 20 november.",Politiek,https://nos.nl//artikel/2450648-helder-aan-oranjesupporters-om-te-beoordelen-of-ze-naar-qatar-gaan
30879,2012-01-26 15:00:00,Naleving verbod legbatterij geëist,"Nederland moet zich houden aan het verbod op legbatterijen. Sinds 1 januari mogen kippen niet meer in een hok dat kleiner is dan 25 bij 30 centimeter. De Europese Commissie heeft gewaarschuwd dat Nederland een boete krijgt als het verbod niet wordt nageleefd. De lidstaten hebben volgens de Europese Unie 12 jaar de tijd gehad om de oude kooien te vervangen. Sommige Nederlandse kippenboeren hebben niet op tijd aan de eis kunnen voldoen, doordat verschillende overheden niet goed samenwerkten. Zij hebben uitstel gekregen tot 1 juli, maar de Europese Commissie vindt dat ongepast.",Binnenland,https://nos.nl/artikel/334487-naleving-verbod-legbatterij-geeist.html
207673,2020-03-07 18:59:00,Twaalf jaar cel voor Braziliaanse vrouw die Nederlandse vriend doodstak,"Een 52-jarige Braziliaanse vrouw is veroordeeld tot een celstraf van twaalf jaar wegens de moord op haar 73-jarige Nederlandse vriend. Een zevenkoppige jury had gisteren zo'n drieënhalf uur nodig om haar schuldig te bevinden en haar straf te bepalen. Hans van Denderen werd eind 2018 met steekwonden in borst en hals gevonden langs de kant van de weg in een stuk bos op zo'n 100 kilometer ten westen van de miljoenenstad São Paulo. Omdat de politie geen identiteitsbewijzen bij zijn lichaam vond, werd hij als onbekende dode begraven in een nabijgelegen dorp. Niet lang daarna werden kennissen van Van Denderen, die al twintig jaar in Brazilië woonde, achterdochtig. Aanleiding daarvoor waren WhatsAppberichten in gebrekkig Engels die via zijn telefoon werden verstuurd. Aan een student die hij Engelse les gaf, appte hij dat hij in Nederland was om zijn zieke zus te bezoeken. Dat bleek onzin, ontdekten de kennissen bij navraag bij familieleden van Van Denderen. Daarna werd hij als vermist opgeven. Ruim twee weken na de moord werd de vriendin van Van Denderen opgepakt. Zij bleek de telefoon van Van Denderen in bezit te hebben. In een zitting in februari vorig jaar bekende de vrouw Van Denderen te hebben vermoord. Ze deed dat naar eigen zeggen uit wrok, omdat hij een einde wilde maken aan hun relatie. Na de moord bleef ze in het huis van de Nederlander wonen en maakte ze gebruik van zijn bankrekening.",Buitenland,https://nos.nl/artikel/2326208-twaalf-jaar-cel-voor-braziliaanse-vrouw-die-nederlandse-vriend-doodstak.html
203293,2019-12-04 14:42:00,NAM moet toename aardbevingen in Groningen analyseren,"De NAM moet van het Staatstoezicht op de Mijnen een analyse maken van de toename van de aardbevingen in Groningen. Door een aardbeving gisteravond bij Garrelsweer met een kracht van 1,9 is de 'aardbevingsdichtheid' boven een bepaalde waarde uitgekomen. Hierdoor treedt een protocol in werking dat van de NAM een dergelijke analyse vraagt meldt RTV Noord. De 'aardbevingsdichtheid' wordt bepaald door het aantal bevingen met een kracht van 1,0 of hoger in het afgelopen jaar te tellen en te berekenen hoe hoog de concentratie per gebied is. Per locatie geldt dat een beving dichtbij zwaarder meetelt dan een beving wat verder weg, schrijft RTV Noord. Dit jaar zijn er relatief veel bevingen geweest tussen Garrelsweer en Loppersum. De NAM moet de analyse over de seismische ontwikkelingen binnen twee weken aanleveren. De beoordeling ligt bij de toezichthouder. Het doel van zo'n analyse is om te kijken of er ingegrepen moet worden bij de gaswinning. ",Regionaal nieuws,https://nos.nl/artikel/2313256-nam-moet-toename-aardbevingen-in-groningen-analyseren.html
92614,2014-11-02 20:53:00,IS executeert leden soennitische stam,"Extremisten van IS hebben vandaag opnieuw leden van een soennitische stam in de provincie Anbar om het leven gebracht. Het dodental is daarmee in de afgelopen drie dagen ruim boven de 350 gekomen. Vandaag werden zeker vijftig leden van de stam in het openbaar terechtgesteld in het dorp Ras al-Maa, ten noorden van de stad Ramadi. 	Een lid van de stam Albu Nimr zei tegen het persbureau AP dat de slachtoffers in een rij werden opgesteld en een voor een werden doodgeschoten. Hij zei dat onder de doden zes vrouwen en vier kinderen waren. Een functionaris van het provinciebestuur bevestigt het verslag van de getuige. 	Gisteren en eergisteren werden al 300 leden van de stam in koelen bloede vermoord. 	Troepen van IS hebben een groot deel van de provincie Anbar in handen gekregen. Sommige soennitische stammen hebben de kant van IS gekozen, maar zo'n 5000 soennitische stamleden vechten juist mee aan de kant van het Iraakse leger. Ze worden bewapend door de regering in Bagdad. De regering noemt de deelname van soennitische stammen aan de strijd tegen IS van cruciaal belang. Bij andere aanslagen in Bagdad vielen vandaag bijna 20 doden.Extremisten van IS hebben in de afgelopen drie dagen in de provincie Anbar in Irak 150 leden van een soennitische stam om het leven gebracht. Vandaag werden zeker 40 leden van de stam in het openbaar terechtgesteld in het dorp Ras al-Maa, ten noorden van de stad Ramadi.",Buitenland,https://nos.nl/artikel/2001957-is-executeert-leden-soennitische-stam.html
238666,2022-04-13 11:19:00,Haagse informateurs: geen coalitie te vinden met partij Richard de Mos,"In Den Haag willen andere partijen niet met de grootste fractie, Hart voor Den Haag/Groep de Mos, in een nieuw stadsbestuur. Er is daardoor geen coalitie te vormen, stellen informateurs Gert-Jan Oplaat en Geerten Boogaard vast. ""Onze conclusie luidt dat er op dit moment onvoldoende basis bestaat om inhoudelijk te gaan onderhandelen over één van de getalsmatig denkbare meerderheidscoalities waaraan Hart voor Den Haag deelneemt"", schrijven de informateurs in hun verslag. Volgens de informateurs is de hoofdreden ""het na meer dan twee en een half jaar nog altijd lopende strafrechtelijke onderzoek"". De Mos wordt verdacht van corruptie, waaraan hij zich schuldig zou hebben gemaakt toen hij wethouder was. De Mos zegt enorm teleurgesteld te zijn over de mislukte Haagse formatie: Hart voor Den Haag laat in een reactie weten ""ernstig teleurgesteld' te zijn"". ""Het is een gotspe dat partijen die zeggen zich zorgen te maken over de steeds lager wordende opkomst bij verkiezingen doen aan uitsluiting en obstructie van de grootste partij van de stad"", zegt De Mos. ""Dat regenteske gedrag doet geen recht aan de verkiezingsuitslag en het niet willen samenwerken van partijen draagt niet bij aan het herstel van vertrouwen in de politiek."" De partij zegt verder ""alle blokkades jegens de partij bij anderen te hebben willen wegnemen. Rachid Guernaoui en ik hebben in een eerder stadium aangeven geen wethouderskandidaten te zijn en in gesprekken met de informateurs en met de VVD waren we bereid harde afspraken te maken over een stabiele en betrouwbare samenwerking"", zegt De Mos. ""Het is door D66 en andere partijen allemaal weggewuifd en beantwoord met een kil nee. Meer dan 30.000 kiezers doen er niet toe."" De Haagse fractie van D66 vindt een coalitie geen optie zolang het onderzoek nog loopt. ""Overigens deelt D66 daarbij de breed gevoelde frustratie over de duur van het onderzoek"", zeggen Oplaat en Boogaard. De andere partijen hebben vergelijkbare bezwaren. Ze willen nu niet inhoudelijk onderhandelen over andere coalitievarianten. Volgens de informateurs zijn er zonder Hart voor Den Haag/Groep de Mos wel andere coalities mogelijk. De informateurs leggen het initiatief nu bij D66, na Hart voor Den Haag de grootste partij. Ze geven morgenmiddag een toelichting op hun verslag, waarna de gemeenteraad erover spreekt. De partij van Richard de Mos en Rachid Guernaoui is met negen zetels de grootste partij in Den Haag. Meerdere partijen hadden al aangegeven niet met Hart voor Den Haag te willen samenwerken als het tweetal kandidaat zou zijn voor het wethouderschap. Het Openbaar Ministerie verdenkt de Haagse oud-wethouders Richard de Mos en Rachid Guernaoui van deelname aan criminele organisaties, meineed, corruptie en schending van hun ambtsgeheim. Het onderzoek loopt nog en de zaak moet nog voor de rechter komen.",Binnenland,https://nos.nl/artikel/2424982-haagse-informateurs-geen-coalitie-te-vinden-met-partij-richard-de-mos
142627,2016-11-15 11:04:00,Dijksma: Trump houdt gemoederen in Marrakech flink bezig,"In de wandelgangen van de klimaattop in Marrakech gaat het vooral over de verkiezing van Donald Trump. ""Hij houdt de gemoederen hier aardig bezig"", zei staatssecretaris Sharon Dijksma vanmorgen in het NOS Radio 1 Journaal. De klimaattop in Marokko, die gisteren is begonnen, is een vervolg op die in Parijs van vorig jaar. Daar werd een wereldwijd akkoord bereikt om de uitstoot van broeikasgassen verder te beperken. Die afspraken worden in Marrakech verder uitgewerkt. De nieuw-gekozen president van de Verenigde Staten heeft aangegeven dat hij van het klimaatakkoord af wil. In Marrakech houden de deelnemers hun hart vast, zegt Dijksma. ""Maar het is nog een verhaal. Niemand weet of het echt zo gaat. Maar het zou wel een enorme achteruitgang zijn, omdat de VS zo'n grote vervuiler is."" Vandaag zal de Amerikaanse minister van Buitenlandse Zaken, John Kerry, waarschijnlijk een toespraak houden. Maar Dijksma wijst erop dat hij in een lastige positie zit, omdat hij deel uitmaakt van een regering in transitie en ook niet precies weet wat er gaat gebeuren. ""Trump heeft straks de touwtjes in handen, en niemand weet aan welke hij gaat trekken"", aldus Dijksma. De nieuwe president is volgens Dijksma een zelfverklaard kolenfan. Maar Dijksma heeft nog een sprankje hoop dat hij zich alsnog op minder vervuilende brandstoffen gaat richten. ""Want hij is ook zakenman"" zegt ze. ""En kolen zijn eindig. Dus heel veel Amerikaanse investeerders die ook adviezen geven, zeggen nu ook: je moet toch echt de omslag maken naar bijvoorbeeld windenergie."" Ze wijst erop dat er een wereldwijde verandering gaande is in het denken over het klimaat. ""Dat de president van China nota bene de president van Amerika moet aansporen om goed te zijn voor het milieu, had niemand tien jaar geleden en misschien zelfs een jaar geleden nog kunnen bedenken.""",Politiek,https://nos.nl/artikel/2143209-dijksma-trump-houdt-gemoederen-in-marrakech-flink-bezig.html
225212,2021-04-29 07:54:00,Recordomzet én chipproblemen bij Apple,"Het was een ongekend gunstig kwartaal voor Apple. Nooit eerder zette het techbedrijf zoveel om als in de eerste drie maanden van dit jaar. De omzet kwam uit op bijna 74 miljard euro, dat is 54 procent meer dan in dezelfde periode het jaar ervoor. De winst verdubbelde. Van alle producten en diensten verkocht de telefoons het beste. Maar ook de verkoop van laptops, tablets, speakers en diensten zoals de app store en Apple TV groeiden. Het waren de verkopen buiten de Verenigde Staten die de groei aanzwengelden. In Europa ging er ruim anderhalf keer zoveel over de toonbank. In China, dat een jaar eerder al hard geraakt werd door het coronavirus, was er nu nog net geen verdubbeling. Opgeteld was de internationale omzet goed voor twee derde van alle omzet van het bedrijf. Volgens Apple-baas Tim Cook laten de cijfers onder meer ""het optimisme dat consumenten lijken te voelen over de betere dagen die voor ons liggen"" zien. Tegelijk kampt het bedrijf, net als veel andere producenten, wel met problemen door het wereldwijde chiptekort. De Financial Times meldt dat Apple in toelichting op de cijfers ook zegt dat het nu al geraakt wordt door de beperkte toevoer van de chips. Door het tekort kunnen er minder tablets en computers verkocht worden. De omzet in het nu lopende kwartaal komt daardoor naar schatting 3 tot 4 miljard dollar lager uit, omgerekend tussen de 2,5 en 3,3 miljard euro.",Economie,https://nos.nl/artikel/2378673-recordomzet-en-chipproblemen-bij-apple
138456,2016-09-14 21:12:00,Recordbedrag aan Amerikaanse steun voor Israëlisch leger,"De Verenigde Staten en Israël hebben een nieuw akkoord getekend over Amerikaanse militaire steun. Er is een recordbedrag mee gemoeid; in tien jaar kan Israël rekenen op omgerekend bijna 34 miljard euro voor wapens en militair materieel. In het huidige contract, dat tot 2018 loopt, krijgt Israël elk jaar voor 2,8 miljard euro aan steun. Dat bedrag gaat omhoog naar 3,4 miljard per jaar. Over het nieuwe contract is maanden onderhandeld. De Israëlische regering heeft er lang op aangedrongen dat een deel van het geld wordt besteed aan wapens en wapensystemen van eigen makelij. Maar de Amerikanen hielden op dit punt hun poot stijf. Vastgelegd is dat er geleidelijk minder Amerikaans geld wordt gebruikt voor 'Israëlische wapens' en dat op termijn alle miljarden worden uitgegeven aan wapens uit Amerikaanse fabrieken. Na het ondertekenen zei president Obama ook namens premier Netanyahu dat het akkoord ""aanmerkelijk bijdraagt aan de veiligheid van Israël in een regio die gevaarlijk blijft"".",Buitenland,https://nos.nl/artikel/2132184-recordbedrag-aan-amerikaanse-steun-voor-israelisch-leger.html
105853,2015-05-26 14:18:00,Netwerk harde schijven nog altijd niet goed beveiligd,"Veel harde schijven die verbonden kunnen worden met het internet, hebben nog altijd beveiligingsproblemen. Dat blijkt uit onderzoek van het AVROTROS-programma Opgelicht. Zowel consumenten als bedrijven zouden hiervan slachtoffer zijn. Samen met internetproviders Ziggo, KPN, XS4ALL, Online.nl, Tele2, Vodafone, Zeelandnet, Solcon probeert het programma mensen te bewegen hun apparatuur beter te beveiligen. Het probleem is niet nieuw. Vorig jaar ontdekte het KRO-NCRV-programma Reporter Radio dat duizenden mensen gegevens hebben staan op harde schrijven die onbeveiligd zijn. Fabrikanten bieden bij harde schijven steeds vaker de optie aan om het apparaat via bijvoorbeeld een app ook buitenshuis te gebruiken. Dat is een mooie functie, maar veel consumenten vergeten vervolgens om de harde schijf te beveiligen met een wachtwoord, waardoor kwaadwillenden makkelijk toegang krijgen tot gevoelige documenten. Zo bleek al eerder dat mensen niet alleen familiefoto's, maar bijvoorbeeld ook paspoorten en andere belangrijke documenten op zo'n harde schijf opslaan.",Binnenland,https://nos.nl/artikel/2037779-netwerk-harde-schijven-nog-altijd-niet-goed-beveiligd.html
21196,2011-07-08 14:48:00,Vader stak brand Hoofddorp aan,"De brand waarbij dinsdag in Hoofddorp een gezin van vijf mensen omkwam, is opzettelijk aangestoken door de vader van het gezin. Dat hebben de politie en het Openbaar Ministerie bekendgemaakt. Uit onderzoek blijkt dat de man op een aantal plekken in zijn huis brand heeft gesticht met benzine. Bekend was al dat er twee jerrycans in de woning lagen en dat de deuren van binnen gebarricadeerd waren.. De vijf slachtoffers zijn een Iraakse man, zijn Russische vrouw en hun drie kinderen van 7,9 en 11 jaar oud. Ze zijn allemaal door de brand om het leven gekomen.",Binnenland,https://nos.nl/artikel/254565-vader-stak-brand-hoofddorp-aan.html
218615,2020-12-01 17:02:00,Rutte: onderzoek naar steun aan Syrische rebellen niet verstandig,"Premier Rutte erkent dat hij pogingen heeft gedaan een onderzoek naar de Nederlandse steun aan Syrische rebellen tegen te houden. Vorige week meldden Nieuwsuur en Trouw dat Rutte heeft geprobeerd fracties in de Tweede Kamer ervan te overtuigen zich niet voor zo'n onderzoek uit te spreken. Het onderzoek zou duidelijk moeten maken hoe het kan dat het kabinet jarenlang gewapende rebellen in Syrië heeft gesteund die mensenrechten schonden en samenwerkten met terroristen. Nieuwsuur en Trouw berichtten daar twee jaar geleden over en in de nasleep daarvan waren er verschillende debatten. Kamerleden reageerden verontwaardigd op de bemoeienis van de premier. SP-Kamerlid Karabulut noemde het in het vragenuur in de Tweede Kamer ongehoord dat de premier ""zich zo mengt in het parlementaire proces"". Volgens Karabulut probeert het kabinet de zaak in de doofpot te stoppen. Ze wil een onderzoek zoals de commissie-Davids dat elf jaar geleden deed. Die commissie nam destijds de steun van Nederland aan de oorlog in Irak onder de loep. ""Is de minister-president soms bang voor de feiten?"", vroeg Karabulut. Onder meer het CDA diende drie weken geleden een motie in waarin om een onderzoek werd gevraagd, maar die motie is aangehouden. Rutte zei in het vragenuur dat hij ""uiteraard"" het recht van Kamerleden respecteert om te stemmen zoals ze willen. Maar hij voegde eraan toe dat hij zich met deze kwestie heeft bemoeid omdat een onderzoek volgens hem onverstandig zou zijn. Hij zei dat geen enkele internationale partner met wie Nederland samenwerkt dit type informatie naar buiten brengt, en dat het geven van meer details spanningen met bondgenoten kan veroorzaken. Verder zouden volgens hem strijders van de destijds gesteunde groepen in gevaar kunnen komen. Hij zei ook dat het kabinet alle relevante informatie al met de Kamer heeft gedeeld, soms vertrouwelijk. Kamerlid Van Helvert van regeringspartij CDA reageert fel op het antwoord van Rutte. Volgens hem verdraait de premier de situatie: ""Hij doet voorkomen alsof hij tegen een onderzoek is, omdat hij betrokken rebellen in Syrië wil beschermen, terwijl het onderzoek gericht is op de besluitvorming in zijn ministerie"", twittert hij. Volgens Van Helvert speelt de premier geen open kaart en is zijn antwoord ""ver bezijden de waarheid"". Het CDA gaat vervolgvragen stellen.",Politiek,https://nos.nl/artikel/2358885-rutte-onderzoek-naar-steun-aan-syrische-rebellen-niet-verstandig.html
115017,2015-10-15 16:16:00,Iran mengt zich nadrukkelijker in de strijd in Syrië,"Het lijkt erop dat Iran steeds nadrukkelijker betrokken is bij de oorlog in Syrië. Gisteren zeiden een Iraanse functionaris en Syrische activisten dat er al Iraanse grondtroepen in Syrië zijn. Een belangrijke Iraanse parlementariër wilde dat bij een bezoek aan Damascus niet bevestigen, al benadrukte hij wel dat een Syrisch verzoek om gevechtstroepen te leveren serieus zal worden overwogen. Iran levert al wapens aan Syrië en ook zijn er militaire adviseurs gestuurd. Zij helpen het leger van president Assad in de strijd tegen de verschillende gewapende groeperingen, waaronder terreurgroep IS en het Vrije Syrische Leger. De Iraanse parlementariër Aleddin Boroujerdi, voorzitter van een commissie voor veiligheidszaken, zei in Damascus dat de westerse coalitie het laat afweten in Syrië en dat om die reden een nieuw offensief is gestart. Daarbij doelde hij onder meer op de Russische luchtaanvallen, die eind vorige maand van start gingen. Volgens een Iraanse functionaris en Syrische activisten zijn er al zo'n 1500 leden van een militaire elite-eenheid, de Iraanse Revolutionaire Garde, in Syrië. Ze zouden een kleine twee weken geleden in Syrië zijn aangekomen, kort na het begin van de Russische luchtaanvallen. De afgelopen dagen kwamen zeker twee hoge Iraanse commandanten om het leven in Syrië, onder wie een generaal die sneuvelde bij Aleppo. Volgens de officiële woordvoering waren zij in het land om het regeringsleger te adviseren. Deze week kwamen beelden naar buiten van de Iraanse generaal Suleimani, die een groep onbekende militairen toespreekt in de regio rond Latakia. De beelden werden verspreid door een Libanees tv-station, dat nauwe banden heeft met Iran en de sjiitische Hezbollah-beweging. Rusland begon op 30 september met zijn luchtaanvallen in Syrië, gericht op de islamitische terreurgroep IS en andere tegenstanders van president Assad. Het was de eerste Russische militaire interventie buiten de voormalige Sovjet-Unie sinds het einde van de Koude Oorlog. De Russische aanvallen zijn nu veel frequenter dan die van de internationale coalitie onder leiding van de Verenigde Staten. Aanvankelijk verliep de operatie alleen met gevechtsvliegtuigen, maar sinds ruim een week heeft Rusland ook raketten afgevuurd vanaf marineschepen in de Kaspische Zee. Volgens westerse landen richten de Russen zich vooral op doelen in Centraal-Syrië en het noorden van het land, waar IS niet sterk vertegenwoordigd is. De interventie van Rusland leidt tot drukte in het luchtruim van Syrië. Washington en Moskou overleggen achter de schermen over afspraken om te voorkomen dat operaties elkaar bijten. Russische gevechtsvliegtuigen zouden al een paar keer gevaarlijk dicht bij Amerikaanse drones of vliegtuigen zijn gekomen.​ Vandaag zou het Syrische leger een nieuw offensief zijn begonnen in de centrale provincie Homs. Daarbij wordt het gesteund door Russische luchtaanvallen. Uit Moskou kwam het bericht dat de afgelopen 24 uur 32 doelen van IS zijn bestookt, in de regio's Idlib, Hama, Damascus, Aleppo en Deir ez-Zor. Met hulp van Rusland, Iran en Hezbollah probeert het Syrische leger de route van Hama naar Aleppo veilig te stellen en de stad Jisr al-Shughour te heroveren. Jisr al-Shughour viel in april in handen van opstandelingen, waardoor ook Assads machtsbasis, de kustprovincie Latakia, onder vuur kwam te liggen. In Latakia wonen veel alevieten, een sjiitische stroming waartoe ook Assad behoort.",Buitenland,https://nos.nl/artikel/2063288-iran-mengt-zich-nadrukkelijker-in-de-strijd-in-syrie.html
68119,2013-09-28 19:47:00,As Margareth Thatcher bijgezet,"De as van Margareth Thatcher is bijgezet in de tuin van het Royal Hospital Chelsea in Londen. Na een korte kerkdienst in de kapel liep de dominee met het eikenhouten kistje met as naar de begraafplaats, gevolgd door de familie. De eerste vrouwelijke minister-president van Groot-Brittannië stierf op 8 april, op 87-jarige leeftijd. Ze is begraven naast haar man Denis, die in 2003 overleed. Bij de begrafenis waren Thatchers kinderen Mark en Carol en een klein gezelschap van familie en vrienden. Lady Thatcher was premier van 1979 tot 1990.",Buitenland,https://nos.nl/artikel/556420-as-margareth-thatcher-bijgezet.html
83945,2014-06-09 16:46:00,10.000 liter frituurolie in Duitse Rijn,"In Duitsland is door een lek in een oven van een chipsfabriek 10.000 liter frituurolie in de Rijn gestroomd. De fabriek staat in Frankenthal, bij Mannheim. Het lek ontstond gisteravond en werd in de loop van de ochtend pas ontdekt. Het is inmiddels gedicht, maar de Rijn is over een lengte van vijftig kilometer vervuild geraakt. De brandweer zegt dat olie stank kan veroorzaken. Baden langs de oever en zwemmen in rivierarmen wordt afgeraden. De brandweer damt havens en rivierarmen met olievangers af. De plantaardige olie moet vanzelf afbreken. Het vangen van de olie met een bindmiddel zou schadelijker voor het milieu zijn dan niets doen.",Buitenland,https://nos.nl/artikel/658772-10-000-liter-frituurolie-in-duitse-rijn.html
161056,2017-09-13 14:25:00,"Russisch leger naar het westen, 'Zapad 2017' begint","De legers van Rusland en Wit-Rusland beginnen vandaag in Wit-Rusland aan een grote militaire oefening: Zapad 2017 (West 2017). In totaal doen er 12.700 militairen aan mee. De meesten van hen zijn actief in Wit-Rusland, maar er zullen er ook 2500 meedoen vanuit de Russische enclave Kaliningrad. De getallen zijn belangrijk, omdat ooit is afgesproken om bij oefeningen van meer dan 13.000 militairen verplicht waarnemers van de OVSE toe te laten. Dat hoeft nu dus niet. De oefening wordt in NAVO-kringen en in Oost-Europa dan ook met zorg gade geslagen. Alleen al de gedachte aan Russische troepen langs de grens, leidt tot verhoogde spanning. De Litouwse minister van Defensie waarschuwde deze zomer dat de oefening een dekmantel zou zijn om Wit-Rusland te bezetten. Polen vreest een aanval op Warschau en de Baltische Staten houden elke beweging in de gaten. Er is zelfs een website die aftelt tot het moment dat de oefening begint. De Russische onderminister van Defensie Aleksandr Fomin vindt de zorgen van de voormalige Oostbloklanden sterk overdreven. In publicaties in Polen en Litouwen werd gezegd dat er wel 100.000 militairen meedoen aan de oefening. ""Een mythe, die niets met de realiteit te maken heeft"", aldus Fomin voor aanvang. Op aandringen van onder meer de NAVO mogen nu waarnemers komen uit een aantal buurlanden, zoals Polen, Litouwen, Oekraïne, Letland, Estland, maar ook Zweden en Noorwegen. De NAVO stuurt geen waarnemers, maar experts. Die mogen in tegenstelling tot waarnemers alleen kijken en zijn afhankelijk van waar ze naartoe worden gebracht. De officiële waarnemers krijgen ook uitleg over de oefening via briefings en kunnen met betrokkenen praten. De NAVO moet het dus doen zonder die informatie. Bij de NAVO wordt overigens ook wel met interesse gekeken naar de operaties. Het biedt het bondgenootschap de gelegenheid om te kijken hoe sterk de Russen zijn en welke militaire tactieken er gebruikt worden. De Suwalki-gap Het gebied tussen Kaliningrad en Wit-Rusland, op het hoofdkwartier van de NAVO de Suwalki-gap genoemd, is in de analyse van velen de zwakste schakel in de NAVO-verdediging: een klein stuk land, formeel in handen van het Westen, maar gemakkelijk door de Russen te bezetten. Nu zal blijken hoe de Russen daarmee omgaan. De oefening vindt gedeeltelijk ook plaats op het water. Tien schepen van de Baltische Vloot, waarvan vorig jaar nog het hele commando werd vervangen, moeten op de Oostzee de aftocht van 'de vijand' verhinderen. De Zapad-oefening duurt tot 20 september. ",Buitenland,https://nos.nl/artikel/2192756-russisch-leger-naar-het-westen-zapad-2017-begint.html
114273,2015-10-05 18:00:00,Zwolse bakker verliest trouwring in brood,"Het klinkt als een publiciteitsstunt; een pasgetrouwde bakker die zijn trouwring verliest in het brooddeeg. Toch is het geen stunt of grap, verzekert bakker Arend Kisteman RTV Oost. Toen hij nog geen anderhalve week getrouwd was, raakte hij de ring kwijt tijdens het draaien van deeg. Pas toen hij zijn handen al stond te wassen kreeg hij het in de gaten. ""Toen merkte ik het op. Ik dacht: verdorie, hij is er niet meer."" Kisteman vermoedt dat hij de trouwring is kwijtgeraakt tijdens het draaien van brooddeeg. Hij hielp de machine met de hand om alle ingrediënten goed door het deeg te draaien. Van dat deeg zijn zo'n honderdvijftig broden gebakken. De bakker roept zijn klanten op om hun broden goed te onderzoeken. De eerlijke vinder kan rekenen op een tas met lekkernijen. Als de ring wordt teruggevonden, dan gaat die in ieder geval nooit meer om tijdens het werk. Dat heeft de vrouw van Kisteman hem al laten beloven.",Regionaal nieuws,https://nos.nl/artikel/2061426-zwolse-bakker-verliest-trouwring-in-brood.html
81154,2014-04-25 02:20:00,Politie schiet bij aanhouding R'dam,"Agenten in Rotterdam hebben gisteravond bij een arrestatie twee waarschuwingsschoten gelost. De arrestant, een Rotterdammer van 27, was betrokken geweest bij een ruzie en was mogelijk vuurwapengevaarlijk. Getuigen hadden gezien dat de man na een ruzie in de Nassaustraat in Rotterdam een vuurwapen in een tasje stopte en vertrok. Ze waarschuwden de politie. Op basis van z'n signalement hield de politie de auto van de man staande. De vrouw die bij hem in de auto zat, volgde de bevelen van de agenten op, maar de man werkte niet mee. Toen de agenten twee waarschuwingsschoten hadden gelost, gaf de man zich over. Hij bleek een gasalarmpistool bij zich te hebben en zit nu vast. De vrouw is na verhoor vrijgelaten.",Binnenland,https://nos.nl/artikel/639930-politie-schiet-bij-aanhouding-r-dam.html
132611,2016-06-15 19:48:00,'Misbruik door vredesmilitairen ondermijnt wat de VN in Afrika doet',"Ze moeten burgers beschermen bij een binnenlands conflict: de militairen van VN-vredesmissies. Maar de afgelopen tijd zijn er berichten over blauwhelmen die kinderen en vrouwen misbruiken, onder meer in de Centraal Afrikaanse Republiek (CAR). Begin dit jaar werd bekend dat 120 VN-vredesmilitairen het land zijn uitgezet, omdat ze betrokken zouden zijn bij seksueel misbruik. In totaal zitten er meer dan 10.000 militairen in het Afrikaanse land. De militairen maken deel uit van de VN-missie Minusca. Die vredesmissie kwam er in 2013 na gevechten tussen binnenlandse milities van christenen en moslims. Inmiddels is het rustig, maar nu liggen de VN-militairen dus zelf onder vuur. Correspondent Kees Broere bezocht het land. Een moeder vertelt hem hoe haar dochter werd misbruikt door VN-militairen. Haar dochter liep langs een VN-kazerne, toen ze werd aangesproken door de militairen. ""'Heb je geen honger? Kom bij ons, we geven je te eten', zeiden ze tegen mijn dochter. Toen ze met hen meeging, hebben ze haar vastgepakt en verkracht."" Voor de Verenigde Naties zijn de berichten van misbruik door eigen militairen niet nieuw. Maar lang werd erover gezwegen. ""Het is zeker al langere tijd een probleem, daar is geen twijfel over"", zegt Diane Corner, plaatsvervangend hoofd van de vredesmissie in de CAR. ""Het ondermijnt zoveel van wat wij hier doen. Het maakt mij persoonlijk ook van streek. Als vrouw en als moeder voel ik het nog dieper."" De VN heeft gezworen om de misstanden aan te pakken. Maar effectieve maatregelen ontbreken tot nu toe. Zo kunnen VN-militairen die in de Centraal Afrikaanse Republiek worden beschuldigd van seksueel misbruik alleen worden berecht in eigen land. Maar weinig landen die deelnemen aan VN-missies zijn bereid om hun eigen militairen te berechten. Secretaris-generaal van de Verenigde Naties Ban Ki-moon pleit er daarom voor dat VN-militairen ook in het land waar ze zijn gestationeerd, kunnen worden berecht. De CAR is niet het enige land waar VN-militairen beschuldigd zijn van seksueel misbruik. Bij de VN kwamen vorig jaar 99 klachten binnen over misbruik door VN-personeel, dat zou hebben plaatsgevonden tijdens vredesmissies in landen als Mali, Haïti en Ivoorkust. In 2014 kwamen er 80 klachten binnen. In totaal zijn in meer dan 40 landen gevallen bekend van VN-militairen die zich schuldig maakten aan seksueel misbruik. Het is onder meer de speciale positie van VN-militairen die misbruik tijdens vredesmissies tot een terugkerend probleem maakt, zegt professor Muna Ndulo van de Amerikaanse Cornell Universiteit in een interview met Trouw. Ndulo deed veel onderzoek naar het misbruik. ""Blauwhelmen zijn in conflictgebieden, waar vaak extreme armoede heerst, de enigen die toegang hebben tot geld en voedsel. Als vredesmilitairen worden ze ook nog eens vertrouwd door de bevolking. Misbruik van die positie ligt op de loer."" In de Centraal Afrikaanse Republiek is het probleem van seksueel misbruik sowieso groot. Bijna iedere vrouw heeft er ooit met misbruik, uitbuiting of seksueel geweld te maken gehad. Mohammed Vall, hoofd van Unicef in de regio: ""Wat er hier gebeurt met VN-militairen is het topje van de ijsberg. Uitbuiting en misbruik is niet iets dat kinderen alleen leren kennen doordat ze een blauwhelm zijn tegengekomen. Het is diep in de maatschappij geworteld."" Een vrouw die anoniem wil blijven, bevestigt dat: ""Het zijn niet alleen de blauwhelmen die dit doen, of gewapende rebellengroepen. Er zijn zoveel mannen in onze samenleving voor wie verkrachting of seksueel misbruik een geaccepteerd verschijnsel is.""",Buitenland,https://nos.nl/artikel/2111326-misbruik-door-vredesmilitairen-ondermijnt-wat-de-vn-in-afrika-doet.html
99914,2015-02-28 10:39:00,Groeiende bloemenzee voor Nemtsov,"Op de plek waar de Russische politicus Boris Nemtsov gisteravond werd vermoord, leggen steeds meer mensen bloemen. Op de brug over de rivier, vlak bij het Kremlin, is ook een foto van Nemtsov neergezet. De mensen die de politicus de laatste eer komen bewijzen, zien de moord als een rechtstreekse aanslag op de oppositie. Ze zijn ervan overtuigd dat dit het werk is van de machthebbers. ""Voor mij is Nemtsov een symbool van de strijd tegen het huidige regime. Deze actie is bedoeld om het volk te terroriseren. Maar wij zijn niet bang"", zegt een van hen, die zich Alexander noemt. Inmiddels hebben tientallen mensen bloemen gelegd. Ze praten even met elkaar en lopen dan weer verder. De politie controleert iedereen, volgens eigen zeggen uit veiligheidsoverwegingen. ""Maar papieren met teksten dat Poetin verantwoordelijk is voor Nemtsovs dood, worden in beslag genomen"", zegt correspondent David Jan Godfroid.",Buitenland,https://nos.nl/artikel/2021912-groeiende-bloemenzee-voor-nemtsov.html
232040,2021-10-18 06:48:00,Wekdienst 18/10: Start proces moord Peter R. de Vries • Raadsvergadering over Ter Apel,"Goedemorgen! In Amsterdam is de eerste zitting in de strafzaak rond de moord op Peter R. de Vries en in de gemeente Westerwolde is een openbare raadsvergadering over de grote drukte in het asielzoekerscentrum in Ter Apel. Er is vandaag veel sluierbewolking, maar daar doorheen is de zon vaak te zien. Het wordt 15 tot 18 graden bij een matige zuidenwind. Ga je de weg op? Hier vind je het overzicht van de files en werkzaamheden. Check hier de dienstregeling voor het spoor. Een flink aantal sectoren is kwetsbaar voor hogere energieprijzen, blijkt uit berekeningen van ABN Amro. De bank analyseerde twintig sectoren en bekeek in hoeverre bedrijven hogere kosten kunnen doorberekenen. Als dat niet lukt, verdampt de winst helemaal of voor een groot deel, afhankelijk van de sector. Lukt doorberekenen wel, dan gaan de prijzen voor afnemers omhoog. Producenten van bouwmaterialen en voeding zijn voorbeelden van sectoren die er tot nu toe in zijn geslaagd de kosten door te geven. De bank verwacht daar dan ook verdere prijsstijgingen. Volgens het Britse Time Out Magazine is Tuschinski in Amsterdam de allermooiste bioscoop ter wereld. Op 28 oktober 1921, bijna honderd jaar geleden, werd het theater gebouwd door Abraham Tuschinski. Het barokke theater, dat recentelijk een grote opknapbeurt onderging, groeide uit tot een plek vol geschiedenis. In deze video nemen we je mee de zaal in, fijne voorstelling! Fijne dag!",Binnenland,https://nos.nl/artikel/2402095-wekdienst-18-10-start-proces-moord-peter-r-de-vries-raadsvergadering-over-ter-apel
12577,2010-12-06 16:46:00,"Ivoorkust: één land, twee presidenten","In Ivoorkust heeft oppositieleider Ouatarra een voorstel gedaan om de impasse te doorbreken waarin het land is terechtgekomen. Als zijn rivaal Laurent Gbagbo het presidentschap opgeeft, wil Ouatarra ministers van Gbagbo's kabinet in de nieuwe regering opnemen. Na de presidentsverkiezingen van vorige maand claimde zowel Ouatarra als Gbagbo de overwinning. Beiden lieten zich tot president beëdigen, zodat het land nu met twee presidenten zit. Ouatarra weet zich gesteund door het buitenland en de Wereldbank, maar Gbagbo wil niet opstappen. Ouatarra-aanhangers demonstreerden vandaag in Abidjan. ""Het is aan hemzelf om te kiezen welke rol hij wil spelen in de geschiedenis. Hij moet de macht nu overdragen aan de president die is gekozen."" Dit zei de Franse president Sarkozy vandaag na een telefoontje met Gbagbo. Sarkozy riep hem door de telefoon op het pluche te verlaten. Ook de Zuid-Afrikaanse ex-president Mbeki is naar Ivoorkust gevlogen om te bemiddelen en een nieuwe burgeroorlog te voorkomen. Mbeki sprak er zowel met president Gbagbo als met oppositieleider Ouattara, die volgens de officiële uitslag heeft gewonnen. De oppositieleider reikte na deze bemiddelingspoging de president de hand: als Gbagbo de macht opgeeft, mogen zijn ministers deelnemen aan een nieuwe regering van nationale eenheid. Ivoorkust was jarenlang één van de meest welvarende en stabiele landen van het continent; het werd de parel van West-Afrika genoemd. Het is de grootste cacao-producent ter wereld, en bracht ook nog eens één van de beste voetballers voort: Didier Drogba. Het is daarom des te schrijnender voor de Ivorianen dat het land de afgelopen tien jaar zo is afgegleden, en nu zelfs ten prooit dreigt te vallen aan een nieuwe burgeroorlog. Misschien moeten niet Sarkozy, Obama en Mbeki een beroep doen op de Ivoriaanse leiders, maar moet juist Chelsea-speler Drogba het kunstje herhalen dat hij een paar jaar geleden deed. Vanaf het voetbalveld deed hij toen een dramatische oproep aan de strijdende partijen om de wapens neer te leggen. Ze deden het, en de burgeroorlog werd beëindigd met een broze vrede. Afgesproken werd dat er in 2005 verkiezingen zouden komen, maar president Gbagbo verzon telkens redenen om ze uit te stellen. Afgelopen maand was het dan zover: de Ivorianen mochten eindelijk naar de stembus. Deze verkiezingen hadden moeten leiden tot een blijvende vrede, en verzoening tussen het noorden (rebellen) en het zuiden (regeringsleger). Maar het tegenovergestelde gebeurde. Zoals wel vaker in Afrika (Zimbabwe, Kenia) weigert een koppige president de macht op te geven, ook al heeft hij duidelijk verloren. Gbagbo liet zichzelf dit weekeinde opnieuw tot president beëdigen. Volgens de officiele uitslag had hij weliswaar geen meerderheid gehaald (45 procent), maar die uitslag werd door de Constitutionele Raad ongeldig verklaard omdat rebellen de kiezers in het noorden zouden hebben geïntimideerd. Oppositieleider Ouattara riep zichzelf ook uit tot president. Hij had immers de meeste stemmen (54 procent) - een uitslag die is bevestigd door de Verenigde Naties. Dus nu heeft Ivoorkust twee presidenten. En probeert de internationale gemeenschap hiervoor een oplossing te bedenken - onder andere Thabo Mbeki en Nicolas Sarkozy. Vooral Frankrijk zit in een lastig parket. Als oud-kolonisator heeft het nog grote belangen in Ivoorkust. Ook is er nog altijd een Franse militaire basis met 900 Franse commando's. Gbagbo beschuldigt Parijs er al jaren van de oppositie en rebellen in het noorden te steunen. Zijn aanhangers zijn daardoor zeer anti-Frans - wat een explosieve situatie kan opleveren als de Franse militairen ingrijpen. De vorige keer dat het uit de hand liep, in 2004, werden negen Franse militairen gedood. Als reactie liet president Chirac alle toestellen van de Ivoriaanse luchtmacht bombarderen. Duizenden buitenlanders verlieten Ivoorkust halsoverkop. Feitelijk is het land sindsdien nog steeds in twee helften verdeeld. En hebben de rebellen al aangekondigd de wapens weer op te nemen als Ouattara niet wordt uitgeroepen tot president. In aanloop naar de verkiezingen was de VN-vredesmacht in Ivoorkust al uitgebreid naar 8000 blauwhelmen. Het is de vraag of die de kalmte kunnen bewaren, als niet snel duidelijk wordt wie de échte president van Ivoorkust is. ",Buitenland,https://nos.nl/artikel/203316-ivoorkust-een-land-twee-presidenten.html
50900,2012-12-29 12:34:00,Mogelijk doodstraf verkrachters India,"De zes verdachten die in India waren opgepakt voor de groepsverkrachting van een 23-jarige vrouw, worden beschuldigd van moord. Dat betekent dat ze de doodstraf kunnen krijgen als ze worden veroordeeld. De studente medicijnen werd op 16 december in een bus verkracht en mishandeld door een groep dronken mannen, die haar daarna uit het rijdende voertuig gooiden. De vrouw werd in een ziekenhuis in Singapore behandeld, waar ze gisteravond overleed. Het incident leidde tot grote woede en rellen in New Delhi. De politie arresteerde zes mannen, onder wie de chauffeur van de bus. Uit vrees voor nieuwe gewelddadige protesten sloot de politie vanochtend metrostations en een aantal grote wegen in het centrum af.",Buitenland,https://nos.nl/artikel/456365-mogelijk-doodstraf-verkrachters-india.html
95703,2014-12-23 16:37:00,Goudhandelaar vrijuit na doodsteken klant,"Het Openbaar Ministerie heeft de zaak tegen een Amsterdamse goudhandelaar die een klant doodstak geseponeerd. De winkelier handelde uit noodweer; hij kon niet anders om zijn eigen leven te redden, is het oordeel van de officier van justitie. Volgens de advocaat van de winkelier werd hij in de middag van 26 juni plotseling achter in zijn winkel aangevallen door een vaste klant. Die stak op hem in met een vleesvork. Tijdens de schermutseling die volgde, wist de winkelier de vleesvork af te pakken en stak hij op zijn aanvaller in. Beide mannen raakten zwaargewond bij het gevecht. De klant vluchtte de winkel uit, maar zakte even later in elkaar. In het ziekenhuis overleed hij aan zijn verwondingen. De goudhandelaar werd ook overgebracht naar het ziekenhuis en geopereerd. Hij is inmiddels hersteld.",Binnenland,https://nos.nl/artikel/2010415-goudhandelaar-vrijuit-na-doodsteken-klant.html
213728,2020-08-08 17:46:00,Man overleden na schietpartij op drukbezocht strand in Amsterdam,"Een man die zwaargewond raakte bij een schietpartij op een strand in Amsterdam, is overleden. Het slachtoffer was 24 jaar oud. De politie is op zoek naar de schutter. Gistermiddag rond 16.30 uur werd plotseling geschoten op een van de stranden aan de Nieuwe Meer, in het zuidwesten van de stad, niet ver van het Amsterdamse Bos. De politie wil nog niets zeggen over de toedracht van de schietpartij. Veel mensen hebben het zien gebeuren en die worden eerst gehoord. De politie wil graag beelden hebben van mensen die op het strand waren. Het gaat dan niet alleen om beelden van het incident, maar ook om selfies of filmpjes die daarvoor zijn gemaakt. Op het moment dat er werd geschoten was het druk op het strand. Omstanders zeggen tegen het Parool dat er veel kinderen in de buurt waren van de plek waar werd geschoten. Een getuige zegt: ""Veel ouders renden naar de plek waar het gebeurde. Ze waren bezorgd."" De schutter is een man met een opvallend signalement: hij heeft een sikje, draagt een hoed en een tasje en heeft een blauwe zwembroek aan. Wie hem ziet lopen, wordt aangeraden om de man niet zelf te benaderen, maar 112 te bellen.",Regionaal nieuws,https://nos.nl/artikel/2343360-man-overleden-na-schietpartij-op-drukbezocht-strand-in-amsterdam.html
5131,2010-05-16 17:05:00,Amsterdam langzaam schoner,"Een vrouw staat op het Damrak te kijken naar een duif die de resten van een broodje kaas negeert. ""Als zelfs zij het al niet moeten, dan wordt het wel hoog tijd."" De Amsterdammers zullen nog even moeten wachten tot hun stad weer schoon is. Hoewel gisteren al hard gewerkt werd in het westen van de stad en vandaag het centrum aan de beurt was, zal het nog wel enkele dagen duren voordat de gevolgen van de vuilnisstaking verdwenen zijn. ""De stad is bezig met een inhaalslag"", laat een woordvoerder van de gemeente weten. ""Vuilniswagens rijden af en aan, maar de hoofdstad is niet in een dag schoon."" Eerst maken de vuilnismannen de plekken in de stad schoon waar de vuilniszakken zich opgehoopt hebben. Daarna gaan straatvegers aan de slag om het zwerfvuil op te ruimen. In de binnenstad van Utrecht is die eerste fase inmiddels afgerond en worden vandaag al de laatste resten opgeveegd.",Economie,https://nos.nl/artikel/157745-amsterdam-langzaam-schoner.html
204201,2019-12-23 04:13:00,Steeds meer kinderen groeien op bij één ouder,"In Nederland groeit bijna 1 op de 6 kinderen op in een eenoudergezin. Twintig jaar geleden was dit nog 1 op de 9, blijkt uit cijfers van het CBS. In totaal gaat het om ruim een half miljoen kinderen. Een eenoudergezin ontstaat doordat de partners uit elkaar gaan of door overlijden. En soms hebben de ouders van een kind nooit samengewoond. Ook baby's wonen steeds vaker bij één ouder. In 1999 groeide bijna 6 procent van de nuljarigen op in een eenouderhuishouden. Begin dit jaar was het 9 procent (1 op de 11). Dat komt neer op 15.000 baby's. Het grootste aandeel eenoudergezinnen is te vinden in Rotterdam, Amsterdam en Heerlen. In deze drie steden woont ruim een kwart van de kinderen bij een van de ouders. Staphorst en Urk kenden met 4 procent het kleinste aandeel minderjarigen in een eenouderhuishouden, constateert het CBS. Kinderen uit eenoudergezinnen hebben een relatief grote kans op armoede. Van alle gezinnen met alleen een vader of een moeder had in 2018 een kwart een laag inkomen. Daarmee is het risico op armoede voor kinderen uit een eenoudergezin vijf keer zo hoog als voor kinderen die bij twee ouders opgroeien.",Binnenland,https://nos.nl/artikel/2315946-steeds-meer-kinderen-groeien-op-bij-een-ouder.html
196797,2019-07-18 22:23:00,Verdachte van terrorisme aangehouden in Maastricht,"De politie heeft gistermiddag in Maastricht een 27-jarige man aangehouden die wordt verdacht van betrokkenheid bij terrorisme. De man zou zich in Nederland schuldig hebben gemaakt aan aanzetten tot een terroristisch misdrijf. Ook verdenkt het OM hem ervan dat hij meewerkte aan het trainen van mensen tot terrorist. Het onderzoek naar de man, die de Nederlandse en Marokkaanse nationaliteit heeft, begon vorige maand met informatie van de inlichtingendienst AIVD. De verdachte zou gebruik maken van social media om jihadistische en gewelddadige propaganda te verspreiden. Daarin wordt volgens het OM opgeroepen tot het plegen van geweld. De verdachte komt oorspronkelijk uit Limburg maar heeft nu geen vaste woonplaats, schrijft 1Limburg. Hij is dakloos en zwierf rond op straat. Hij wordt morgen voorgeleid aan de rechter-commissaris in Rotterdam.",Regionaal nieuws,https://nos.nl/artikel/2294087-verdachte-van-terrorisme-aangehouden-in-maastricht.html
46930,2012-10-30 05:15:00,Sandy richt spoor van vernieling aan,"De storm Sandy heeft de oostkust van de Verenigde Staten hard getroffen. De omvang van de schade is nog onbekend doordat het nog donker is, maar al wel duidelijk is dat er zeker dertien mensen om het leven zijn gekomen. De storm kwam rond 01.00 uur Nederlandse tijd aan land in de staat New Jersey en liet een spoor van vernieling achter. Bomen waaiden om, gebouwen raakten beschadigd. De kustgebieden hebben te kampen met overstromingen. Verder landinwaarts veroorzaakt Sandy hevige sneeuwbuien. Bij zo'n zes miljoen Amerikanen is de stroom uitgevallen. Veel stroomkabels zijn beschadigd door omgewaaide bomen. Twee grote ziekenhuizen moesten hun patiënten evacueren omdat de elektriciteit was uitgevallen en ook de noodstroomgeneratoren niet goed werkten. Elektriciteitsbedrijven hebben meer dan 10.000 mensen ingezet om de schade te verhelpen. In sommige delen van New York is de stroom door het elektriciteitsbedrijf afgesloten om schade te voorkomen. Toch heeft het zoute water geleid tot branden en een kleine explosie in een transformatorhuis na kortsluiting. Bij een kerncentrale in New Jersey werd alarm geslagen omdat er te veel water binnenkwam bij de centrale. De veiligheid zou niet in het geding zijn. In New York staan veel straten blank. De bruggen en tunnels naar Manhattan zijn afgesloten. Ook loopt er water in de metrotunnels van New York. Het metroverkeer in de hele stad ligt overigens al stil. Ook alle vliegvelden zijn gesloten vanwege het noodweer. In Manhattan is een deel van een grote kraan omgevallen bij een wolkenkrabber in aanbouw. Alle mensen uit de omliggende straten zijn geëvacueerd. Voor de kust van North Carolina zonk de driemaster Bounty. De kustwacht kon veertien opvarenden redden, maar voor een vrouw van 42 kwam de hulp te laat. Haar lichaam werd vannacht uit het water gehaald. De 63-jarige kapitein van het schip wordt nog vermist. Sandy heeft eerder een spoor van vernieling aangericht in het Caraïbische gebied. Daar zijn zeker 69 doden gevallen, waarvan de meeste in Haïti.",Buitenland,https://nos.nl/artikel/434770-sandy-richt-spoor-van-vernieling-aan.html
219901,2020-12-30 12:44:00,Recordaantal partijnamen voor verkiezingen geregistreerd,"Bij de Kiesraad zijn 89 partijnamen voor de verkiezingen van 17 maart 2021 geregistreerd. Dat is een record; bij de vorige verkiezingen voor de Tweede Kamer in 2017 waren het er 81. De afgelopen tijd zijn er 26 nieuwe partijnamen geregistreerd. Daaronder zijn de Lijst Henk Krol en Splinter van Femke Merel van Kooten-Arissen. Zij stapte uit de Partij voor de Dieren en zit nu als onafhankelijk Kamerlid in het parlement. Andere nieuwe namen zijn de islamitische partijen Nida en Partij van de Eenheid, die nu al in gemeenteraden vertegenwoordigd zijn. Ook Ja21 van ex-FvD'ers Joost Eerdmans en Annabel Nanninga staat op de lijst. Onbekender zijn de Partij voor de Kinderbelangen en Evert! Om voor registratie in aanmerking te komen mag de naam niet te lang zijn, niet op een andere partijnaam lijken of misleidend zijn, staat in de wet. Volgens de Kiesraad betekent registratie van een naam niet automatisch dat een partij ook deelneemt aan de verkiezingen. Daarvoor moeten de partijen nog steunhandtekeningen, kandidatenlijsten en andere documenten inleveren. Dat kan nog tot 1 februari. Het is ook mogelijk om zonder naam mee te doen aan de verkiezingen met een zogeheten blanco lijst. Zo'n lijst krijgt alleen een nummer toegekend op het stemformulier.",Politiek,https://nos.nl/artikel/2362530-recordaantal-partijnamen-voor-verkiezingen-geregistreerd.html
108986,2015-07-11 13:41:00,Servische premier weggejaagd bij herdenking Srebrenica,"De Servische premier Vucic heeft de herdenking van de val van Srebrenica in Potocari halsoverkop verlaten. Hij werd bij de begraafplaats door een woedende menigte met stenen bekogeld. Volgens zijn woordvoerder is hij daarbij geraakt in zijn gezicht en ligt zijn bril aan diggelen. De Servische minister Stefanovic van Binnenlandse Zaken sprak van ""een schandalige aanslag die kan worden gezien als poging tot moord"". Volgens de minister heeft Bosnië volledig gefaald in het beschermen van de premier. Vucic wilde de begraafplaats oplopen toen nabestaanden van de duizenden slachtoffers begonnen te schreeuwen en te joelen. Servië heeft het geweld van twintig jaar geleden veroordeeld, maar weigert te spreken van genocide. Ooggetuigen zagen het gezelschap van Vucic wegrennen naar gereedstaande auto's. Het is vandaag twintig jaar geleden dat Bosnisch-Servische militairen een bloedbad aanrichtten waarbij 8000 mannen en jongens werden vermoord. Al voor dit incident hing er een vreemde sfeer op de begraafplaats, zegt correspondent Joost van Egmond. Onderdeel van de herdenkingen is de herbegrafenis van 136 slachtoffers die in de massagraven zijn geïdentificeerd. ""Een begrafenis twintig jaar later met vele duizenden aanwezigen"", beschrijft Van Egmond. ""En buiten de begraafplaats vele duizenden mensen die ook steun en medeleven betuigen."" De aanwezigen lopen tussen de graven of hurken op de plaats waar straks hun vader, man of broer wordt begraven. In een hoek van de begraafplaats staat alles klaar voor de herbegrafenis van een van hen, een man hier uit de buurt die in 1995 nog maar 22 was. 		 	 		""Nee, ik heb hem niet gekend"", zegt een jongen die er aan toevoegt dat hij uit een andere hoek van Bosnië komt. Maar er hij heeft veel verhalen gehoord over de gebeurtenissen twintig jaar geleden. ""Ik ben hier om het allemaal met eigen ogen te zien. En dat is zwaar, vooral als je langs de graven loopt."" 		 	 		Een van de sprekers is de voormalige Amerikaanse president Bill Clinton, die tijdens de massamoord in het Witte Huis zat. Hij betreurt het dat het eerbetoon aan de slachtoffers zo laat op gang kwam. ""Ik wil nooit meer zo'n slagveld meer zien."" 		 	 		Burgemeester Camil Durakovic van Srebrenica zei dat hij bij de ""ongelooflijke slachting"" de meeste van zijn vroegere speelkameraden is kwijtgeraakt."" 		Hamida Dzanovic is hier voor de herbegrafenis van haar man. Dat wil zeggen, er zijn slechts twee botten van hem geïdentificeerd. ""Als je die ziet en je ziet al die grafstenen hier, dan is het toch beschamend om te ontkennen dat er een genocide is geweest."" 		 	 		Ze herinnert zich de laatste keer dat ze haar man zag. ""Hij gaf onze kinderen twee kussen, alsof hij wist dat we elkaar nooit meer zouden zien."" Vanavond van 18.40 tot 19.30 uur wordt op NPO 2 en NOS.nl het programma '20 jaar na Srebrenica' uitgezonden met een terugblik op de herdenking.",Buitenland,https://nos.nl/artikel/2046409-servische-premier-weggejaagd-bij-herdenking-srebrenica.html
20220,2011-06-12 20:18:00,Betoging Teheran uiteengeslagen,"In Teheran is een demonstratie voor hervormingen uiteengeslagen. Volgens een website van de oppositie in Iran werden betogers door militairen met onder meer stroomstootstokken verjaagd. De betoging werd vandaag gehouden, omdat precies twee jaar geleden de omstreden presidentsverkiezingen waren, waarbij zittend president Ahmadinejad herkozen werd. Volgens de oppositie was er op grote schaal gefraudeerd. Wekenlange protesten voor hervormingen werden met geweld beëndigd. Activisten in Iran hadden opgeroepen om vandaag de straat op te gaan voor een 'stil protest'.",Buitenland,https://nos.nl/artikel/247870-betoging-teheran-uiteengeslagen.html
113374,2015-09-22 11:04:00,Registratie asielzoekers in 'aanmeldstraat' Budel vertraagd,"In het tijdelijke aanmeldcentrum in Budel kunnen nog geen asielzoekers worden geregistreerd in de 'aanmeldstraat'. De computersystemen die verschillende diensten gebruiken, zijn nog niet goed op elkaar afgestemd. Dat zegt burgemeester Vermue van de gemeente Cranendonck, waar Budel onder valt. Het Centraal Orgaan opvang asielzoekers (COA) heeft in de Brabantse plaats een 'aanmeldstraat' ingericht om het overvolle Ter Apel te ontlasten. 400 van de 1500 plekken in een van de azc's in Budel zijn daarvoor vrijgemaakt. Het registreren zou eigenlijk gisteren beginnen. Vluchtelingen worden eerst door de Vreemdelingenpolitie geregistreerd. Daar zijn weinig problemen mee, zegt een woordvoerder van de politie. Voor deze registratie staan twee biometrische zuilen in het azc. Een van de zuilen hapert; er wordt aan gewerkt om deze ook zo snel mogelijk te laten functioneren. Na de vreemdelingenpolitie komen andere diensten om de hoek kijken, zoals bijvoorbeeld de IND, die over de asielprocedure gaat, of de GGD, die medische gegevens vastlegt. Burgemeester Vermue zegt dat de systemen van deze verschillende diensten in de 'aanmeldstraat' nog niet goed met elkaar samenwerken zoals in Ter Apel. ""Hier is het nog even nieuw. Het moet eerst goed werken om de procedure zorgvuldig te laten verlopen"", zegt Vermue. Volgens de burgemeester zijn al enkele tientallen vluchtelingen in Budel aangekomen uit Ter Apel. Zij moeten wachten tot alle apparatuur werkt en ze door de 'aanmeldstraat' kunnen. Hoelang dat nog duurt, weet Vermue niet. ",Binnenland,https://nos.nl/artikel/2059040-registratie-asielzoekers-in-aanmeldstraat-budel-vertraagd.html
71202,2013-11-16 06:36:00,Man rijdt 'Rocky-trap' af in auto,"In Philadelphia is een man met zijn auto de wereldberoemde 'Rocky-trap' afgereden. De 20-jarige bestuurder wordt verdacht van roekeloos rijgedrag. De trap van het Philadelphia Museum of Art fungeert in de filmreeks over bokser Rocky Balboa als onderdeel van de training van acteur Sylvester Stallone. In de films rent Stallone de 72 treden op, om bovenaan met zijn armen omhoog zijn beklimming te vieren. Iemand die tegenover de trappen woont, filmde de bijzondere manoeuvre van de automobilist. ""Ik weet hoe het er meestal uitziet"", schrijft Hughe Dillon. ""En die twee koplampen pasten niet in het plaatje."" Toen de auto eenmaal beneden was, reed de bestuurder vol gas weg. Toen hij door de politie werd gevraagd waarom hij de trap afreed, verklaarde hij dat zijn remmen niet meer werkten. De politie heeft de BMW gecontroleerd en de man vervolgens in staat van beschuldiging gesteld. De automobilist moet in december voor de rechter komen.",Opmerkelijk,https://nos.nl/artikel/575653-man-rijdt-rocky-trap-af-in-auto.html
139599,2016-09-30 19:09:00,"Kunstroof kan lonen, voor strafvermindering of voor belminuten","De twee schilderijen van Van Gogh die vandaag na 14 jaar zijn teruggevonden, zijn maar het topje van de ijsberg van gestolen kunstwerken die ergens ter wereld rondzwerven. Maar 5 tot 10 procent van al die gestolen kunstwerken, wordt namelijk teruggevonden, zegt kunstroofexpert Arthur Brand. ""Je kunt dus zeker stellen dat kunstroof kan lonen."" De kunstcriminaliteit is goed voor zo'n 8 miljard euro, zegt Brand. Hij baseert zich op cijfers van de CIA, die heeft berekend dat het daarmee de derde grootste criminele geldstroom ter wereld is. Brand was zelf betrokken bij de vondst van verschillende gestolen kunststukken, zoals werken van het Westfries Museum en kunstschatten van Adolf Hitler. Volgens de kunstroofexpert zijn er twee groepen criminelen die kunst stelen: de 'simpele' dief en de professionele kunstrover. ""Er zijn bijvoorbeeld autodieven die denken een grote slag te slaan door een bekend schilderij te stelen. Maar dat is gebaseerd op een hardnekkig misverstand: rijken kopen over het algemeen geen gestolen kunst."" Volgens Brand blijven zulke dieven vaak met de kunst zitten. Om hun sporen uit te wissen, gooien de dieven de werken vaak in het vuur of worden ze op een andere manier vernietigd. Voor dit soort dieven levert een kunstroof vaak niks op, zegt Brand. Maar dan is er de professionele kunstrover die kunst vooral voor zware criminelen steelt, zoals de maffia en de toplaag van de onderwereld. ""Dat gaat soms op bestelling, maar lang niet altijd. Criminelen weten die kunstrovers vaak goed te vinden."" Ook de IRA in Ierland zit volgens Brand diep in de gestolen werken. Die gestolen werken worden deels gebruikt als onderpand. ""In het criminele circuit geldt een afspraak: 10 procent van de waarde van een gestolen werk kan dienen als onderpand"", zegt Brand. Dus een schilderij met een marktwaarde van 10 miljoen euro, kan dienen als onderpand van 1 miljoen. ""Handig voor een crimineel die een collega moet betalen, maar geen geld heeft."" In mei 1988 worden drie schilderijen uit het Stedelijk Museum in Amsterdam gestolen. De werken zijn onder meer van Van Gogh en de waarde wordt geschat geschat op 9 tot 11 miljoen euro. De doeken worden later door de politie teruggevonden. In december van datzelfde jaar is het weer raak als er drie schilderijen uit het Kröller-Müller Museum op de Veluwe worden gestolen, wederom gaat het om werken van Van Gogh. In 1991 worden er weer werken van Van Gogh gestolen, dit keer twintig uit het Van Gogh Museum. De doeken, met een waarde van in totaal 500 miljoen euro, worden uren later zwaar beschadigd teruggevonden in een gestolen auto in Amsterdam. In 2005 ontvreemden dieven 23 schilderijen en zilverwerk met een totale waarde van ongeveer 10 miljoen euro uit het Westfries Museum. De werken zijn vorig jaar teruggevonden in Oekraïne. Het voormalige Scheringa Museum in Spanbroek is in 2009 slachtoffer van een kunstroof. Op klaarlichte dag worden twee schilderijen uit het museum gestolen bij een gewapende overval. De werken zijn twee maanden geleden teruggevonden. En in 2012 is het raak in de Kunsthal in Rotterdam, als daar zeven schilderijen worden gestolen. De doeken worden in Roemenië verbrand door de moeder van een van de daders. Daarnaast is er ook zoiets als 'artnapping': het kidnappen van kunstwerken. Criminelen zetten die werken dan in als ruilmiddel om een deal met justitie te kunnen sluiten, zegt Brand. ""Zo'n crimineel zegt dan bijvoorbeeld tegen justitie: een vriendje van me heeft nog een Van Gogh liggen waar hij graag vanaf wil. In ruil voor strafvermindering krijgen jullie het schilderij. Zo niet, dan gaat de fik erin."" Brand zegt dat er in Italië zelfs een zaak was, waar kunststukken werden ingezet in ruil voor extra belminuten voor maffiabazen die in de gevangenis zaten. Naast het 'gewone' criminele circuit spinnen ook terroristische organisaties als IS garen bij kunstroof. ""Daar gaat waarschijnlijk het grootste gedeelte van de handel in om"", zegt Brand. Als voorbeeld noemt hij strijders van IS die een museum leegroven in Syrië of Irak, om die kunstschatten via tal van tussenpersonen aan kunstverzamelaars te verkopen. ""Die weten vaak van niets, of ze willen van niets weten."" Met het geld dat terreurgroepen met de roof binnenkrijgen, financieren ze hun terroristische activiteiten. Brand benadrukt dat Nederland in de top staat van landen waar veel kunstroven worden opgelost. ""Vooral de laatste jaren worden er veel zaken opgelost. Dat komt omdat er een ommekeer is geweest bij politie en justitie: waar het jaren terug ging om het oppakken van de daders, gaat het nu vaker om het terughalen van de werken. Die pragmatische aanpak lijkt te werken.""",Binnenland,https://nos.nl/artikel/2135282-kunstroof-kan-lonen-voor-strafvermindering-of-voor-belminuten.html
43989,2012-09-11 14:26:00,Man overleeft val van zes meter,"In het Erasmus Medisch Centrum in Rotterdam heeft een bouwvakker een val van zes meter overleefd. Hij is met snijwonden en ernstig rugletsel opgenomen in het ziekenhuis. Het ongeluk gebeurde op het dak van het 26 etages hoge faculteitsgebouw. Volgens de politie viel de man door een gat en belandde hij zes meter lager op een stalen trap. Onduidelijk is nog hoe het ongeluk kon gebeuren. De Inspectie SZW, de voormalige Arbeidsinspectie, is een onderzoek begonnen.",Binnenland,https://nos.nl/artikel/417360-man-overleeft-val-van-zes-meter.html
18938,2011-05-12 18:03:00,Grootmoeder van Obama extra beveiligd,"De oma van president Obama krijgt extra beveiliging in haar huis in Kenia. De Somalische terreurorganisatie al-Shabaab heeft gedreigd de 88-jarige 'mama Sarah' te vermoorden als vergelding voor het doodschieten van Osama bin Laden. Het hoofd van de politie in het district Siaya neemt de dreiging zeer serieus. ""Haar huis in Kogelo staat onder strenge bewaking en iedereen die daar naar binnen wil wordt eerst grondig onderzocht"", vertelt hij in de Keniase krant The Star. Obama's halfbroer Malik Abong'o zegt dat zijn familie veilig is en dat er geen reden is voor paniek. ""Onze levens zijn in de handen van Allah"", zei hij. Al-Shabaab heeft banden met het terreurnetwerk al-Qaida en pleegt regelmatig aanslagen in oostelijk Afrika. De organisatie was onder meer verantwoordelijk voor de twee bomaanslagen vorig jaar in de stad Kampala in Uganda. Daarbij kwamen 74 mensen om het leven. De bommen ontploften op plaatsen waar naar de finale van het WK voetbal werd gekeken.",Buitenland,https://nos.nl/artikel/239992-grootmoeder-van-obama-extra-beveiligd.html
111304,2015-08-20 18:27:00,CDA bezorgd over gevolgen aftreden Griekse regering,"Het CDA wil van het kabinet weten of het al wist dat er vervroegde verkiezingen in Griekenland komen. Partijleider Buma, die zich gisteren tegen het nieuwe Europese steunpakket keerde, benadrukt dat hij in het Kamerdebat al op deze mogelijkheid heeft gewezen en er toen ook vragen aan het kabinet over heeft gesteld. Als premier Rutte en minister Dijsselbloem wisten dat de Griekse premier Tsipras aftreedt, hadden ze dat aan de Kamer moeten vertellen, vindt het CDA. Als Tsipras zijn voornemen om nieuwe verkiezingen uit te schrijven niet vooraf aan de Eurogroep heeft gemeld, is dat opnieuw een deuk in het vertrouwen in de Griekse regering, zegt de oppositiepartij. Het CDA wil van Rutte en Dijsselbloem ook weten wat de gevolgen van de nieuwe politieke situatie zijn voor de uitvoering van het steunpakket. Buma benadrukt dat nu moet worden samengewerkt met een interim-regering zonder politiek mandaat. Hij vraagt Dijsselbloem om als Eurogroep-voorzitter de ministers van de eurolanden snel bij elkaar te roepen. Voorzitter Jean-Claude Juncker van de Europese Commissie is optimistisch over het aftreden van Tsipras, zegt zijn rechterhand Martin Selmayr op twitter. Juncker denkt dat vervroegde verkiezingen een manier zijn om meer steun te krijgen voor de in Griekenland omstreden Europese steunprogramma's.",Politiek,https://nos.nl/artikel/2053018-cda-bezorgd-over-gevolgen-aftreden-griekse-regering.html
94639,2014-12-04 16:26:00,Kinderombudsman: privacy kinderen taak van overheid,"Staatssecretaris Dekker van Onderwijs moet duidelijke regels stellen over welke privégegevens van kinderen wel en niet mogen worden uitgewisseld tussen scholen en uitgevers. Ook moet Dekker regelen wie er toegang tot die gegevens mogen hebben. Dat zegt Kinderombudsman Marc Dullaert. Dullaert reageert op de brief die de staatssecretaris vandaag naar de Tweede Kamer stuurde. Daarin stelt Dekker dat scholen binnen de wet handelen als ze informatie van kinderen doorgeven aan uitgevers van digitaal lesmateriaal. Vorige maand ontstond ophef over een computersysteem, dat gegevens van leerlingen en hun vorderingen doorstuurt naar de uitgeverijen. De Kamer wilde uitleg van Dekker. Volgens de staatssecretaris is het systeem toegestaan als het nodig is voor het onderwijsproces. De ouders hoeven niet om toestemming te worden gevraagd. De Kinderombudsman wil meer uitleg van Dekker. Het systeem is, volgens hem, weinig transparant. De ouders weten niet welke gegevens van hun kinderen naar de uitgevers worden gestuurd en wie er toegang toe hebben. Dat moet beter geregeld worden, zegt Dullaert. Dekker zegt dat de scholen vanaf volgend jaar afspraken moeten maken met de uitgevers over de privacy van de kinderen. Dullaert vindt dat te vrijblijvend. ""Ik zou graag zien dat de overheid het voortouw neemt en duidelijk aangeeft welke gegevens mogen worden uitgewisseld en wat de scholen en uitgevers met die gegevens mogen doen"", aldus de Kinderombudsman Daarnaast wil Dullaert dat de ouders beter geïnformeerd worden. ""Ouders weten nu niet hoe er met die gegevens wordt omgegaan. Daar moeten scholen en uitgevers open over zijn. Ook moet de overheid regelen in welke gevallen ouders expliciet om toestemming moeten worden gevraagd voor de uitwisseling.""",Binnenland,https://nos.nl/artikel/2007187-kinderombudsman-privacy-kinderen-taak-van-overheid.html
172626,2018-04-03 02:36:00,'Gemeenten willen Oost-Europese arbeiders weren',"De gemeenten Maasdriel, Zuidplas, Zaltbommel en Tiel gaan Poolse en Roemeense arbeiders weren met als doel om woonwijken leefbaar te houden. Dat schrijft dagblad Trouw. De gemeenten hebben te maken met buurtbewoners die klagen over geluidsoverlast en straten vol met auto's met Oost-Europese kentekens. In Tiel is het aantal Oost-Europeanen de laatste jaren zo hard gegroeid dat ze bijna tien procent van de bevolking uitmaken, schrijft de krant. Het gemeentebestuur van de Gelderse plaats wil vastleggen dat maximaal vier arbeidsmigranten per huis mogen wonen, en ook moet er een limiet voor zogenoemde 'Polenhuizen' komen. Expertisecentrum Flexwonen zegt in Trouw de drang naar regels te begrijpen, maar denkt dat alleen begrenzen niet de oplossing is. ""Treedt de ene gemeente strenger op, zie je het probleem elders groter worden. Dan krijg je een waterbedeffect.""",Buitenland,https://nos.nl/artikel/2225534-gemeenten-willen-oost-europese-arbeiders-weren.html
133160,2016-06-23 15:21:00,Zeldzame roze sprinkhaan gespot in Hoofddorp,"De kans is klein dat je er ooit een in het echt zult zien, maar het overkwam Suzanne Wieringh uit Hoofddorp: ze spotte een roze sprinkhaan. Het zeldzame diertje zat in haar tuin. Suzanne wilde de schoen van haar dochter oppakken, toen ze iets zag liggen wat rozig was. ""Ik dacht eerst dat het een rozenblaadje was, maar toen begon het te springen"", zegt ze tegen de regionale omroep NH. Een hoogleraar entomologie aan de Universiteit Wageningen vertelt dat het verschijnsel onder biologen bekendstaat als erythrisme. Dat is een afwijking die lijkt op albinisme, alleen veroorzaakt erythrisme een roodachtige kleur in plaats van een witte. Het is lastig vast te stellen hoeveel roze sprinkhanen worden geboren. De sprinkhanen vallen snel ten prooi aan roofdieren door hun slechte schutkleur. ",Regionaal nieuws,https://nos.nl/artikel/2113032-zeldzame-roze-sprinkhaan-gespot-in-hoofddorp.html
111625,2015-08-26 15:06:00,Verslaggeefster en cameraman in VS doodgeschoten in live-uitzending,"Een verslaggeefster en een cameraman zijn in de Amerikaanse staat Virginia doodgeschoten tijdens een live-uitzending. De verslaggeefster, de 24-jarige Alison Parker, interviewde een vrouw toen er zes of zeven schoten vielen. Kijkers van het station, WDBJ7, hoorden geschreeuw en de kreet ""Oh my God"". Meteen werd teruggeschakeld naar de presentatrice die in grote verwarring was. ""We zoeken uit wat er is gebeurd"", zei ze. De cameraman die dodelijk werd geraakt is de 27-jarige Adam Ward. Het was op het moment van de schietpartij kwart voor zeven in de ochtend. Een verslaggever van nieuwszender CNN twittert dat de geïnterviewde vrouw in haar rug is geschoten en dat ze wordt geopereerd. Volgens de gouverneur van Virginia, Terry McAuliffe, is de schutter een verbitterde ex-werknemer van de tv-zender. Eerder zei directeur Jeff Marks van het tv-station op zijn zender dat hij geen idee heeft wat het motief van de schutter was. Het interview was bij het winkelcentrum Bridgewater Plaza in Bedford County. Het ging over een poging om meer toeristen naar het gebied te trekken. Kijkers van de zender zien momenteel herhalingen van een studiogesprek met onder anderen omroepdirecteur Marks en de studiopresentatrice die werkte op het moment van het incident. Marks vertelde dat de slachtoffers zeer geliefd zijn bij het team. Later vandaag is er een personeelsbijeenkomst waarin Parker en Ward worden herdacht. De verslaggeefster kwam een jaar of drie geleden als stagiaire bij het station terecht. Na haar stage verliet ze de zender om in 2014 terug te keren. Ze was verloofd met presentator Chris Hurst. De cameraman was volgens Marks ""een hardwerkende man die er niet te beroerd voor was om als hij naar huis ging bij groot nieuws meteen om te draaien en weer aan de slag te gaan"". ",Buitenland,https://nos.nl/artikel/2054121-verslaggeefster-en-cameraman-in-vs-doodgeschoten-in-live-uitzending.html
215668,2020-09-24 15:58:00,Marineschip Groningen boekt derde drugsvangst in een maand,"Het Nederlandse marineschip Zr. Ms. Groningen heeft voor de derde keer in een maand een drugstransport onderschept in het Caribisch gebied. Het patrouilleschip wist eergisteren samen met de Kustwacht Caribisch gebied een zeilboot met 80 kilo cocaïne aan boord te stoppen. De teller voor de Groningen staat daarmee op duizend kilo aan onderschepte drugs in september. Eerder werd al van twee boten respectievelijk 455 en 465 kilo cocaïne in beslag genomen. De Ms. Groningen en de kustwacht spotten eergisteren in de vroege ochtend op de radar een verdachte go-fast boot. Zij zagen vervolgens dat de speedboot tot stilstand kwam naast een zeilboot, die in de buurt van de Groningen lag. De go-fast boot keerde kort daarna terug richting het zuiden. Twee rubberboten van de Groningen voeren daarop naar de zeilboot voor een controle. Na overleg met de kustwacht is dat schip overgedragen aan een patrouilleboot van het team. Die sleepte het vaartuig naar Curaçao. Bij een uitgebreide controle in de haven van Willemstad werden drie balen drugs gevonden van in totaal dus 80 kilo. De enige opvarende, een Britse man, is aangehouden. Zowel de drugs als de man zijn overgedragen aan de politie. Zr. Ms. Groningen is sinds begin juli actief in het Caribisch gebied. Het schip wordt onder meer ingezet voor antidrugsoperaties en bij humanitaire hulpverlening.",Binnenland,https://nos.nl/artikel/2349656-marineschip-groningen-boekt-derde-drugsvangst-in-een-maand.html
222301,2021-02-21 20:35:00,Succesvolle transplantaties met tot leven gewekte donorharten bij Britse tieners,"Artsen van de Britse gezondheidsdienst NHS hebben zes Britse tieners voorzien van een donorhart dat al was gestopt met kloppen. De donorharten werden weer tot leven gewekt door een machine die de omstandigheden in het menselijk lichaam nabootst. De Britse kinderen zijn tussen 12 en 16 jaar, stonden op de wachtlijst voor een donorhart en zijn allemaal tijdens de coronapandemie geopereerd. Dat gebeurde in een ziekenhuis in Londen. Donorharten komen normaal gesproken van patiënten die hersendood zijn verklaard, maar bij wie het hart nog klopt. Artsen in Cambridgeshire slaagden erin om donorharten die niet meer klopten weer aan de gang te krijgen buiten het lichaam van de overledenen. Dat gebeurde met behulp van een speciale machine, een Organ Care System (OCS). Die machine houdt het hart warm, geeft het voedingsstoffen en pompt 1,5 liter bloed van de donor in een cyclus door het hart heen. Als het hart weer regelmatig klopte, werd het vervoerd naar Londen en getransplanteerd bij een van de kinderen. Als een hart dat gestopt is met kloppen toch geschikt kan worden gemaakt voor transplantatie, kunnen er in de toekomst meer transplantaties plaatsvinden. Wie een donorhart nodig heeft, hoeft dan waarschijnlijk minder lang op een wachtlijst te staan. ""Het betekent dat mensen na overlijden hun hart kunnen doneren in situaties waar dat voorheen niet mogelijk was"", zegt John Forsythe, medisch directeur voor orgaandonatie en transplantatie bij de NHS. De methode is eerder al succesvol toegepast bij volwassenen. De Britse gezondheidsdienst noemt de toepassing bij kinderen een wereldprimeur. ""Dat zou goed kunnen"", reageert een woordvoerder van de Nederlandse Transplantatie Stichting (NTS). ""In Groot-Brittannië en Australië is er de laatste jaren veel onderzoek naar gedaan."" Nederlandse artsen willen de methode binnenkort gaan gebruiken voor volwassenen die een donorhart nodig hebben. Van toepassing voor Nederlandse kinderen is voorlopig geen sprake.",Buitenland,https://nos.nl/artikel/2369718-succesvolle-transplantaties-met-tot-leven-gewekte-donorharten-bij-britse-tieners.html
162419,2017-10-06 11:21:00,Negentien doden bij botsing tussen trein en bus in Rusland,"Bij een botsing tussen een trein en een bus in Rusland zijn zeker negentien mensen omgekomen. Dat zegt het ministerie van Buitenlandse Zaken van Oezbekistan. De trein botste op de bus nadat het voertuig was stilgevallen op een overweg. Het gebeurde in Pokrov, zo'n honderd kilometer ten oosten van Moskou. Passagiers van de bus die het voertuig op tijd konden verlaten, hebben nog geprobeerd om de bus van de overweg te duwen. De treinmachinist was gewaarschuwd door een medewerker van de spoorwegen dat de bus op de rails stond. De waarschuwing kwam te laat, de trein kon niet meer op tijd remmen. De meeste slachtoffers zijn migranten uit Oezbekistan. Vijf mensen, onder wie vier kinderen, zijn er slecht aan toe.",Buitenland,https://nos.nl/artikel/2196511-negentien-doden-bij-botsing-tussen-trein-en-bus-in-rusland.html
93121,2014-11-11 13:06:00,Groningen tipt: een stofzuiger verlicht huishoudelijk werk,"De tips op de nieuwe site van de wijkteams in Groningen zorgen voor reuring in de lokale politiek en op Twitter. Zo noemt SP-fractievoorzitter Jimmy Dijk de tips ""denigrerend, infantiel en stupide"". De site is opgezet om mensen voor te bereiden op de komende veranderingen in de zorg waarbij een deel wordt overgeheveld van het Rijk naar gemeenten. Daarvoor heeft de gemeente allerlei informatie gebundeld van organisaties die bij de sociale wijkteams in Groningen betrokken zijn. Mensen krijgen op de site onder meer advies over het onderhouden van hun relatie. Een van de tips is dat de ene relatie de andere niet is. ""U kunt dus beter niet uw relatie met die van iemand anders vergelijken. De ene relatie heeft een hoger knuffelgehalte dan de andere"", valt op de site van WIJ Groningen te lezen. Ook moet je proberen om de mening van je partner te respecteren en het is uitdrukkelijk niet de bedoeling dat ruzies uit de hand lopen. Als je niet langer bij je partner wil blijven, kun je uit elkaar gaan, zo leggen de schrijvers op de site uit. Andere tips gaan over schoonmaken in huis. Zo wordt uitgelegd dat er handige hulpmiddelen te koop zijn om huishoudelijk werk te verlichten. Te denken valt aan een stofzuiger, een afwasmachine of een droger. Ook wijst de site op het bestaan van de rolveger, de kruimeldief, de dweil op een stok, de uitschuifsteel om de ramen te lappen en de stoffer op een steel. SP-fractievoorzitter Dijk wil dat de gemeente de teksten aanpast of de site offline haalt. ""Het meest in het oog springend vond ik de tip dat mensen die slecht ter been zijn, moeten gaan zitten bij het strijken of een sta-kruk moeten gaan aanschaffen. Volgens mij weten mensen donders goed hoe ze het huishouden moeten organiseren."" Inge Jongman van de ChristenUnie heeft de tips tegenover de regionale zender RTV Noord als ""truttig"" getypeerd. De Groningse wethouder Ton Schroor van Welzijn en Zorg vindt de gisteravond gelanceerde site in de kern ""hartstikke goed"", laat zijn woordvoerder weten. Er staan niet alleen tips op, maar ook zeer relevante informatie voor de mensen om wie het gaat, volgens woordvoerder Arda Klijnsma. Een deel van de tips is afkomstig van organisaties die ook door tientallen andere gemeenten wordt gebruikt. Wethouder Schroor wil met die gemeenten in overleg of zij ook klachten hebben gekregen. ""De een heeft misschien wat aan de ene tip, de nader aan de andere tip, maar het is absoluut niet de bedoeling dat het als badinerend wordt ervaren"", zegt Klijnsma. Op Twitter zijn inmiddels accounts aangemaakt waar mensen hun eigen tips kwijt kunnen. Zo valt op GroningseTips te lezen: ""Koude voeten? Laat de urine lekker langs uw benen lopen. Zo heeft u in een handomdraai warme voeten!"".",Binnenland,https://nos.nl/artikel/2003230-groningen-tipt-een-stofzuiger-verlicht-huishoudelijk-werk.html
218662,2020-12-02 12:45:00,GGD rekent in huidig scenario op inenting niet-risicogroepen vanaf augustus,"De GGD staat klaar voor het massaal vaccineren van de bevolking tegen het coronavirus zodra dat nodig is. In een interview met de NOS deelt de organisatie de eerste plannen voor de enorme inentingscampagne. Het vinden van voldoende personeel om te gaan prikken noemt de organisatie ""waarschijnlijk geen probleem"". De GGD werkt bij de voorbereidingen met verschillende scenario's, afhankelijk van de hoeveelheid vaccins die beschikbaar komt. In het huidige scenario gaat de GGD ervan uit dat het vaccineren van niet-risicogroepen vanaf augustus start. Tot die tijd denkt de GGD dat vooral de huisartsen aan het werk moeten om risicogroepen in te enten. Eerder vaccineren kan de GGD al wel. De organisatie zegt, als alles goed gaat, rond 4 januari ""binnen een paar dagen"" klaar te zijn om groepen in te enten als blijkt dat de bijna 1 miljoen vaccins die mogelijk beschikbaar komen niet geschikt blijken te zijn voor de risicogroepen. De GGD zou dan aan zet zijn. Minister De Jonge noemde gisteren 4 januari als begindatum ""als alles meezit"". De strategie is dat zorgmedewerkers, ouderen en kwetsbaren als eersten geprikt worden, niet door de GGD, maar vooral door huisartsen. Het voorbereiden zit hem bij de GGD nu vooral in het maken van plannen, gesprekken voeren met uitzendbureaus en het voorbereiden van de ICT. ""Je kan niet alleen maar tenten neerzetten en 10.000 man aannemen. Dat is niet hoe je goed bent voorbereid. Je wilt ook niet honderd dingen voorbereiden waar je niets aan hebt"", zegt woordvoerder Sonja Kloppenburg van koepelorganisatie GGD GHOR Nederland. ""Staan we nu klaar? Dan is het antwoord nee. Maar we kunnen snel schakelen. Vaccineren is ons vak"", zegt Kloppenburg. Personeel moet straks via uitzendbureaus worden gevonden of door de mensen uit teststraten om te scholen. Het opleiden van mensen om te prikken duurt zo'n twee dagen. De organisatie zegt nog wel te moeten weten of er bij het inenten gebruik kan worden gemaakt van de ""opdrachtconstructie"". Dan mogen er mensen prikken onder toezicht van een arts. Als die constructie niet mag worden toegepast, bijvoorbeeld omdat het toedienen ingewikkeld is, kan het vinden van voldoende personeel wel een probleem worden. Het aantal mensen dat de GGD nodig heeft voor massavaccinatie is nog niet te geven, maar vermoedelijk gaat het om duizenden mensen. ""Bij een eerdere massa-vaccinatie op meningokokken hebben we 3 miljoen prikken gezet met 7000 mensen op 200 locaties"", zegt Kloppenburg. Het RIVM schat het maximale aantal mensen dat de GGD moet inenten op zo'n 6,5 miljoen: De GGD gaat er nu van uit dat er twintig prikken per uur door een werknemer kunnen worden gezet. Bij eerdere vaccinaties was dat zestig per uur. Het gaat in dit geval meer tijd kosten door de voorzorgsmaatregelen die vanwege corona genomen moeten worden. Er zijn ook onzekerheden over de vorm waarin de spuiten worden aangeleverd; zijn ze kant en klaar of moet de vloeistof eerst nog worden opgezogen? Dat laatste kost meer tijd. Volgens de GGD is de voornaamste klus nu het inrichten van de ICT die moet zorgen dat goed kan worden bijgehouden wie er al gevaccineerd is en wie niet. En wie er na drie weken opnieuw moet langskomen voor een tweede prik. Ook het regelen van de privacy en wie er bij die gegevens kan, is nog iets waaraan wordt gewerkt. Extra personeel wordt nu nog niet gezocht of aangenomen. ""Er is geen aanleiding om aan te nemen dat het een probleem gaat worden. Als we kijken naar het afgelopen jaar was personeel nooit het probleem"", zegt woordvoerder Kloppenburg. Volgens haar waren de problemen rondom de hoog oplopende wachttijden bij teststraten en onvoldoende bron- en contactonderzoekers niet te wijten aan een personeelstekort, maar een gevolg van plotseling sterk oplopende besmettingscijfers en onvoldoende labcapaciteit. De massavaccinatie komt in ieder geval als extra taak op het bordje van de toch al zwaar belaste GGD. Het grootschalig testen en uitgebreid bron- en contactonderzoek moet immers ook blijven doorgaan. Kloppenburg is daar gerust op: ""Dat massa-vaccineren is voor ons gesneden koek.""",Binnenland,https://nos.nl/collectie/13850/artikel/2358997-ggd-rekent-in-huidig-scenario-op-inenting-niet-risicogroepen-vanaf-augustus
36115,2012-04-20 13:55:00,Te huur: lantaarnpaal in Buren,"Bewoners van het buitengebied van Buren (Gelderland) kunnen binnenkort een lantaarnpaal huren. Er worden zo'n 500 lantaarns weggehaald, tot woede van bewoners in het buitengebied. Die mogen daarom van burgemeester en wethouders een lantaarn huren. Buren wil bezuinigen op de lantaarnpalen. Volgens een onderzoeksbureau kunnen 500 van de 900 palen weg, zonder dat dat de verkeersveiligheid aantast. Een aantal bewoners voelt zich zonder straatverlichting minder veilig. Om die bewoners tegemoet te komen, heeft het college twee oplossingen: ze kunnen voor 10 jaar een lantaarnpaal huren voor ruim 1000 euro, of de paal op eigen grond laten zetten en vervolgens alleen de energiekosten betalen. De gemeente verwacht met het weghalen van 500 lantaarnpalen minimaal 50.000 euro per jaar te besparen. De gemeenteraad moet het plan nog goedkeuren.",Binnenland,https://nos.nl/artikel/364421-te-huur-lantaarnpaal-in-buren.html
68636,2013-10-07 11:03:00,Nobelprijzen deze week bekend,"De jaarlijkse toekenning van de Nobelprijzen gaat deze week van start. In Stockholm wordt vandaag de eerste winnaar bekendgemaakt: die voor de geneeskunde (of fysiologie). Later in de week volgen de categorieën natuurkunde, scheikunde en andere wetenschappelijke disciplines. Volgende week volgt de bekendmaking van de prijs voor de economie. Voor de literatuur is nog geen datum vastgesteld. Over mogelijke winnaars wordt al geruime tijd gespeculeerd. In de natuurkunde worden de ontdekkers van het Higgs-deeltje grote kansen toegedicht. Probleem is wel dat er zes fysici aan de theorie over het Higgs-deeltje hebben gewerkt, terwijl de prijs maar mag worden uitgereikt aan maximaal drie personen. Daarnaast is één van de ontdekkers van het Higgs-deeltje overleden. Voor de Vredesprijs wordt het Pakistaanse meisje Malala vaak genoemd. Zij werd vorig jaar in haar hoofd geschoten door de Taliban en herstelde daarna in Groot-Brittannië. Als de 16-jarige Malala de prijs in de wacht sleept, is zij de jongste winnaar in de geschiedenis. Vrijdag om 11.00 uur wordt de winnaar bekendgemaakt. Alle Nobelprijs-bekendmakingen worden deze week rechtstreeks uitgezonden op Journaal 24.",Buitenland,https://nos.nl/artikel/559600-nobelprijzen-deze-week-bekend.html
70771,2013-11-10 02:50:00,"""Dodental Filipijnen boven 10.000""","De autoriteiten op de Filipijnen denken dat het dodental van de orkaan Haiyan oploopt tot meer dan 10.000. Alleen al in de stad Tacloban zouden 10.000 van de 200.000 inwoners zijn omgekomen. Velen zouden ook zwaar gewond zijn. De meeste slachtoffers zijn verdronken of onder ingestorte huizen terechtgekomen. Er zijn 300 tot 400 lichamen geborgen. Haiyan is een van de zwaarste orkanen uit de geschiedenis, met windstoten tot 300 kilometer per uur. De orkaan heeft een verwoestend spoor getrokken over zes Filipijnse eilanden. Het eiland Leyte, waarop de stad Tacloban ligt, is het zwaarst getroffen. Het is moeilijk contact te krijgen met de getroffen gebieden, omdat telefoonverbindingen het niet doen en wegen onbegaanbaar zijn. Ook het vliegveld van Tacloban is zwaar beschadigd. Uit de rampgebieden komen berichten over plunderingen. De orkaan is inmiddels in kracht afgenomen. Hij is op weg naar Vietnam, waar meer dan een half miljoen mensen geëvacueerd zijn.",Buitenland,https://nos.nl/artikel/573167-dodental-filipijnen-boven-10-000.html
212522,2020-07-08 14:45:00,SER-advies: Biogrondstoffen onmisbaar bij energietransitie,"""Biogrondstoffen zijn onmisbaar bij de energietransitie en de overgang naar een circulaire economie."" Dat zei Ed Nijpels bij de presentatie van het SER-advies over biomassa'. ""De vraag is niet of we nog biogrondstoffen gaan gebruiken, maar de vraag is waar, hoeveel, wanneer en hoe lang."" Het advies lekte vorige week al uit bij de NOS. De belangrijkste conclusie is dat de inzet van biomassa voor de opwekking van energie moet worden afgebouwd. Want het zal steeds meer nodig zijn in de chemie en voor het maken van materialen. Ook stelt de SER voor om het niet langer over biomassa te hebben, maar over biogrondstoffen. Nijpels benadrukte dat sommige biogrondstoffen veel meer toepassingen kennen dan waar mensen nu doorgaans aan denken. Als illustratie hield hij een suikerbiet omhoog, waar niet alleen suiker, maar negen verschillende dingen van gemaakt kunnen worden. De discussie over biogrondstoffen gaat de laatste tijd vooral over het verbranden van hout bij de productie van warmte en elektriciteit. Maar volgens de aanwezigen bij de presentatie is het belangrijk om meer nuance aan te brengen in het debat, omdat het over veel meer gaat. Staatssecretaris Stientje van Veldhoeven zei: ""niet alle biomassa is dus fout, en niet alle biomassa is dus goed"". De SER maakt onderscheid tussen 'hoogwaardige' en 'laagwaardige' toepassingen. De duurzaamheid van de grondstof en het gebruik ervan zijn hierbij bepalend, net als de vraag of er een duurzamer alternatief beschikbaar is. De opwekking van stroom door houtverbranding is laagwaardig, vooral ook omdat daar betere alternatieven voor zijn in de vorm van zonne- en windenergie. Voor de lucht- en scheepvaart kunnen biogrondstoffen een tussenoplossing zijn, zolang er nog geen beter alternatief is. Bij de discussie over houtige biomassa gaat het ook vaak over de miljarden subsidies die daarvoor beschikbaar zijn. Het gaat daarbij nu niet meer over de 3,5 miljard euro subsidie die wordt verleend voor het meestoken van biomassa in kolencentrales. Al eerder is besloten dat daar uiterlijk in 2027 een einde aan komt. Nu gaat het over 5 miljard euro, die beschikbaar is voor tot nu toe iets minder dan 300 installaties en centrales die biomassa gebruiken voor het produceren van stroom of warmte (Bron: RVO) De SER roept het kabinet om de leiding te nemen in deze disussie. Want als de inzet van biogrondstoffen voor het verwarmen van gebouwen wordt afgebouwd, zijn duurzame alternatieven nodig. Bijvoorbeeld geothermie, aquathermie en warmtepompen moeten zo snel mogelijk beschikbaar komen tegen redelijke kosten, stelt de SER. ""De klimaatdoelen komen anders in de knel."" Op basis van het SER-advies zal het kabinet nu een duurzaamheidskader voor biogrondstoffen maken. ""Na de zomer komen we erop terug"", beloofde Van Veldhoven. Het advies maakt nog niet duidelijk wat er concreet moet gebeuren met allerlei plannen voor biomassa-installaties, zoals de geplande biomassacentrale in Diemen. Vattenfall kondigde twee weken geleden aan te wachten met een definitief besluit over de komst van de centrale, tot de politiek meer duidelijkheid geeft over de wenselijkheid ervan. De Nederlandse Vereniging voor Duurzame Energie spreekt van een ""werkbaar advies"", maar stelt ook: ""Er kan geen afbouw van duurzame biogrondstoffen plaatsvinden, zonder opbouw van andere duurzame alternatieven. Het is winst dat de SER die relatie zo nadrukkelijk benoemt."" Milieuorganisaties reageren positief. Wat hen betreft laat dit advies duidelijk zien dat het anders moet met biomassa. ""De subsidies die de overheid geeft voor het verbranden van biomassa, kunnen we beter besteden aan subsidies voor het isoleren van huur- en koopwoningen"", zegt bijvoorbeeld Donald Pols van Milieudefensie. ""De goedkoopste energie is de energie die je niet nodig hebt. Er is nog veel te winnen door meer te investeren in energiebesparing.""",Binnenland,https://nos.nl/artikel/2339975-ser-advies-biogrondstoffen-onmisbaar-bij-energietransitie.html
64389,2013-07-27 18:13:00,Jonge tweedehands auto populair,"Het afgelopen half jaar zijn bijna 278.000 gebruikte auto's verkocht door dealers die zijn aangesloten bij de BOVAG. Dat zijn er ongeveer net zoveel als vorig jaar. De verkoop van nieuwe auto's is het afgelopen half jaar juist sterk gedaald, met ruim 36 procent. Uit cijfers van de BOVAG blijkt dat vooral jonge, grote wagens in trek zijn bij mensen die een tweedehands auto zoeken. De verkoop van luxe sportwagens en terreinwagens steeg met 8 procent en de verkoop van auto's van 2 tot 4 jaar oud steeg met 17,7 procent. De vraag naar jonge, middelgrote familieauto's is zo groot dat dealers steeds vaker tweedehands auto's uit het buitenland halen, omdat er niet genoeg aanbod in Nederland is.",Economie,https://nos.nl/artikel/534042-jonge-tweedehands-auto-populair.html
66408,2013-08-31 12:15:00,Groepsverkrachter India schuldig,"Een tiener is in India schuldig bevonden aan verkrachting en moord, vanwege deelname aan de groepsverkrachting waardoor vorig jaar een vrouw van 23 overleed. De jongen, die toen 17 jaar was, kan veroordeeld worden tot drie jaar in een heropvoedingsgesticht. De studente en haar vriend werden vorig jaar in een bus in de hoofdstad New Delhi aangevallen door een groep mannen. Zij en haar vriend werden in elkaar geslagen, waarna zij door de groep verkracht werd. Vervolgens werden de slachtoffers uit de bus gegooid. De vrouw overleed enkele dagen later aan ernstige interne verwondingen. Vier mannen staan in deze zaak ook voor de rechter. Zij kunnen de doodstraf krijgen. De rechter spreekt zich er naar verwachting de komende maand over uit. Een vijfde verdachte werd in maart dood gevonden in zijn cel. Hij zou zichzelf hebben opgehangen. De groepsverkrachting leidde tot grote opschudding in India en ook in de rest van de wereld. In India ontstond een fel debat over de behandeling van vrouwen.",Buitenland,https://nos.nl/artikel/546285-groepsverkrachter-india-schuldig.html
138771,2016-09-19 16:39:00,Brussel onderzoekt belastingdeal Luxemburg en energiebedrijf Engie,"De Europese commissie doet een diepgaand onderzoek naar een belastingdeal tussen Luxemburg en het Franse energiebedrijf Engie, het voormalige GDF Suez. De commissie vindt dat Engie is bevoordeeld ten opzichte van andere bedrijven, en dat is tegen de regels. Het gaat om transacties sinds 2008 tussen vier Luxemburgse dochterbedrijven van Engie, waarbij het bedrijf volgens Brussel te weinig belasting hoefde te betalen. ""We gaan zorgvuldig naar deze belastingbeslissingen van Luxemburg kijken"", zegt eurocommissaris voor Mededinging Vestager. ""Ze lijken in tegenspraak met de nationale belastingregels van Luxemburg, waardoor Engie minder belasting betaalt dan andere ondernemingen."" Het Luxemburgse ministerie van Financiën zegt dat het meewerkt aan het onderzoek en dat Engie geen voorkeursbehandeling kreeg. De Financial Times meldt vandaag dat Luxemburg in een eerdere zaak een half miljard euro moet terugeisen van fastfoodgigant McDonald's vanwege een belastingdeal. Onlangs eiste de Europese Commissie dat Ierland 13 miljard euro terugvraagt van Apple vanwege een oneerlijk belastingvoordeel. Nederland moest eerder bijna 25 miljoen terugvragen van Starbucks. ",Buitenland,https://nos.nl/artikel/2133242-brussel-onderzoekt-belastingdeal-luxemburg-en-energiebedrijf-engie.html
85888,2014-07-12 03:32:00,Opvang vergeet kleuter in zwembad,"Een kleuter van 4 heeft gisteren twee uur in het zwembad van het Belgische Sint-Truiden rondgedobberd. Hij was vergeten door de buitenschoolse opvang, meldt de Belgische krant Het Laatste Nieuws. De begeleiders vertrokken zonder omkijken en lieten het kind achter in het ­kinderbad. De badmeesters hadden niets in de gaten. Toen ontdekt werd dat het kind vergeten was, zat de jongen nog altijd braaf te plonsen in het kinderbad. ",Opmerkelijk,https://nos.nl/artikel/673911-opvang-vergeet-kleuter-in-zwembad.html
91479,2014-10-14 12:11:00,Vanaf april tuchtrecht voor bankiers,"Bankmedewerkers die zich niet aan een reeks gedragsregels houden, riskeren binnenkort een schorsing, boete of ontslag. Vanaf april 2015 gaat het tuchtrecht voor bankmedewerkers gelden. Een onafhankelijke commissie kan dan sancties opleggen als bankiers gedragsregels overtreden. De Nederlandse Vereniging van Banken voert het tuchtrecht in om het vertrouwen in de bancaire sector te herstellen. De gedragsregels zijn opgesteld na een brede maatschappelijke consultatieronde. Bankmedewerkers moeten onder meer: - klanten zo goed mogelijk informeren over producten en diensten en de risico's ervan. - verstrengeling van hun eigen belangen met die van anderen voorkomen. - geen vertrouwelijke informatie over klanten zonder toestemming doorgeven aan anderen, tenzij dat verplicht is. - geen risico's nemen die de bank en anderen in gevaar brengen. Klanten en collega's kunnen een zaak aandragen, als ze vinden dat iemand de regels heeft overtreden. Er komt een pool van deskundigen, per zaak wordt er uit die groep een commissie samengesteld die de zaak beoordeelt. De uitspraken worden openbaar gemaakt, maar in principe zonder de namen van overtreders van de regels. In specifieke gevallen kan de tuchtcommissie als speciale maatregel wel iemands naam publiceren. In de loop van 2015 moeten alle bankmedewerkers een eed of belofte afleggen, vanaf dan geldt het tuchtrecht voor hen.",Economie,https://nos.nl/artikel/709826-vanaf-april-tuchtrecht-voor-bankiers.html
165096,2017-11-21 12:46:00,Blokkade A7 voor intocht Sinterklaas 'is een serieus misdrijf',"Het Openbaar Ministerie begint een strafrechtelijk onderzoek naar aanleiding van de blokkade van de A7, voorafgaand aan de landelijke intocht van Sinterklaas in Dokkum afgelopen weekend. Pro-Zwarte Piet-demonstranten blokkeerden zaterdag in Friesland de snelweg om een anti-Zwarte Piet-betoging tijdens de intocht te voorkomen. Een snelweg blokkeren is strafbaar. ""Het versperren van een weg waardoor gevaar voor het verkeer ontstaat, is een misdrijf waar maximaal 9 jaar celstraf op staat"", zegt officier van justitie Pieter van Rest. ""Van een gevangenisstraf zal op zich geen sprake zijn, maar het wil wel zeggen dat het een serieus misdrijf is, vandaar ook het onderzoek van het OM."" Het OM onderzoekt of bij de blokkade van de drie bussen van Stichting Nederland wordt Beter en Kick Out Zwarte Piet de verkeersveiligheid in gevaar is gebracht. ""Het gaat om een blokkade van een snelweg waar je normaal 130 kilometer per uur mag"", zegt Van Rest. ""Het beeld is dat de bussen flink in de remmen moesten om te stoppen, dat er kop-staartbotsingen zijn ontstaan en dat er een buschauffeur mogelijk met zijn hoofd tegen de ruit is gegaan. Kortom: het lijkt erop dat de verkeersveiligheid is in het geding geweest."" Bij de actie botsten een aantal auto's op elkaar, waardoor er schade ontstond. De politie hield bij het verwijderen van de blokkade niemand aan, maar schreef wel de nummerborden van deelnemers op. Het is de bedoeling om met het onderzoek in beeld te brengen wie er hebben deelgenomen aan de blokkade. Na het onderzoek bepaalt het OM of er een strafrechtelijk vervolg komt.",Binnenland,https://nos.nl/artikel/2203890-blokkade-a7-voor-intocht-sinterklaas-is-een-serieus-misdrijf.html
65090,2013-08-09 14:10:00,Buitenlandse student graag naar NL,"Nederland doet het goed bij internationale studenten. De Nederlandse universiteiten zijn na die in Groot-Brittannië en Duitsland het populairst onder studenten in Europa. Dat blijkt uit onderzoek van de website StudyPortals. Vooral Grieken, Britten, Indiërs, Duitsers en Amerikanen willen graag in Nederland studeren. Volgens de vereniging van universiteiten is dat goed voor de Nederlandse economie. Nederland zou elk jaar 740 miljoen euro verdienen doordat afgestudeerde internationale studenten hier blijven werken. De meeste studenten komen niet om een technische opleiding te volgen. Tachtig procent van de buitenlandse studenten kiest voor een niet-technische studie. In andere landen zijn technische studies juist populair.",Binnenland,https://nos.nl/artikel/538313-buitenlandse-student-graag-naar-nl.html
42671,2012-08-18 10:45:00,'Bewaking klooster Martin te duur',"De Belgische gemeente Namen wil niet langer opdraaien voor de kosten van de bewaking van het klooster in Malonne. In dat klooster zal waarschijnlijk Michelle Martin, de ex-vriendin van Marc Dutroux, worden opgevangen. De lokale politie beveiligt het gebouw nu tegen vandalisme en brandstichting. Al twee weken draait het lokale politiekorps overuren bij het klooster. De poorten worden bewaakt nadat er bedreigingen bij het klooster binnenkwamen. Ook zijn er geregeld demonstraties tegen de komst van Martin en dat vergt extra politie-inzet. Volgens de burgemeester van Namen is de rekening inmiddels opgelopen tot 42.000 euro en hij verwacht dat die kosten verder zullen oplopen als Martin eenmaal in het klooster zit. De burgemeester vindt dat de federale politie moet bijspringen. Ook de zusters moeten hun verantwoordelijkheid nemen: ""Ze moeten de gevolgen van hun eigen beslissingen dragen"", zegt de burgemeester. ""Zelf bewaking voorzien en in de gaten houden wie er binnen en buiten gaat."" In juli bepaalde de Belgische rechter dat Michelle Martin vervroegd vrij mag komen. Het klooster in Malonne is bereid haar op te nemen. Eind deze maand wordt waarschijnlijk duidelijk of Martin daadwerkelijk vrij komt. Er loopt nog een cassatieberoep tegen de vervroegde vrijlating.",Buitenland,https://nos.nl/artikel/408121-bewaking-klooster-martin-te-duur.html
224112,2021-04-03 14:26:00,Politie doet onderzoek na vondst placenta in Barneveld,"De politie heeft de afgelopen dagen het Schaffelaarse bos bij Barneveld uitgekamd, na de vondst van een placenta. De zoektocht heeft niet geleid tot duidelijkheid over de herkomst van de nageboorte. Een wandelaar zag eerder deze week iets drijven in een vijver en waarschuwde de politie, meldt Omroep Gelderland. De politie besloot direct tot een grote zoekactie om uit te sluiten dat er iemand in de problemen zat of dat sprake was van een misdrijf. Bij de zoekactie in de vijver en het bos werden duikers en speurhonden ingezet. De zoekactie leverde niets op. De politie laat weten dat er dus ook geen aanwijzingen zijn dat iemand in nood is geweest. Wel wordt een oproep gedaan aan getuigen om zich te melden, omdat de herkomst van de placenta onduidelijk blijft. Het achterlaten van een placenta is overigens niet strafbaar.",Regionaal nieuws,https://nos.nl/artikel/2375216-politie-doet-onderzoek-na-vondst-placenta-in-barneveld.html
35871,2012-04-16 20:30:00,PostNL legt reorganisatie stil,"PostNL legt een ingrijpende reorganisatie tijdelijk stil. Aanleiding zijn de problemen met de postbezorging in Noord-Brabant en Utrecht. Het bedrijf wil nu in overleg met het personeel de reorganisatieplannen aanpassen. De procedure was tien dagen geleden al op een laag pitje gezet. Het postbedrijf is sinds een paar maanden bezig met een grootschalige reorganisatie. Binnen anderhalf jaar moeten negen centrale locaties de taken overnemen van de huidige 163 bestelkantoren. In Brabant en Utrecht werden de aanpassingen als eerste doorgevoerd. Direct na die reorganisatie op 18 maart steeg het aantal vertraagde poststukken van 100.000 naar 1,2 miljoen. Inmiddels is dat verlaagd naar 200.000, nog altijd het dubbele van voor de veranderingen. Daarmee slaagt PostNL er niet in de wettelijke norm van 95 procent bezorging binnen één werkdag te halen. Post is vaak 3 tot 4 dagen te laat in regio's Den Bosch en Utrecht. Ook spoedpost is niet altijd op tijd. Volgens PostNL komen de vertragingen doordat 80 procent van de medewerkers op de sorteercentrale nieuw is. Ook functioneren de nieuwe spraakgestuurde sorteermachines niet goed. De Ondernemingsraad van PostNL drong er daarom op aan om de reorganisatie stil te leggen. Het bedrijf geeft daar nu gehoor aan. Voorlopig worden er geen locaties van PostNL gesloten en de opening van een nieuwe vestiging in Bleiswijk gaat voorlopig niet door. PostNL gaat ervan uit dat de reorganisatie hooguit enkele maanden stilligt.",Economie,https://nos.nl/artikel/362963-postnl-legt-reorganisatie-stil.html
195170,2019-06-17 13:41:00,Chinese president op zeldzaam staatsbezoek in Noord-Korea,"De Chinese president Xi Jinping gaat deze week op staatsbezoek in Noord-Korea. De Chinese staatsomroep CCTV meldt dat Xi donderdag en vrijdag een ontmoeting heeft met de Noord-Koreaanse leider Kim Jong-un. Dit jaar is het zeventig jaar geleden dat de twee landen diplomatieke relaties aangingen. China is de belangrijkste bondgenoot en handelspartner van Noord-Korea. De twee leiders zullen tijdens het bezoek mogelijk hun visie op de situatie tussen Zuid- en Noord-Korea met elkaar delen. Het is voor het eerst in veertien jaar dat een Chinese leider een staatsbezoek brengt aan Noord-Korea. Kim is wel al vaker bij Xi op bezoek geweest in China, maar nog niet andersom. De laatste ontmoeting was in januari, toen Kim afreisde naar Peking. Xi zei destijds de toenaderingspogingen tussen Noord-Korea en de Verenigde Staten te steunen, waarna Kim besloot een tweede top te beleggen met president Trump. De gesprekken in Hanoi eind februari mislukten. Sindsdien lijkt er geen nieuwe poging meer te zijn gedaan voor toenadering.",Buitenland,https://nos.nl/artikel/2289412-chinese-president-op-zeldzaam-staatsbezoek-in-noord-korea.html
3560,2010-04-06 14:15:00,Verdachten moord Terre'Blanche voorgeleid,"In het Zuid-Afrikaanse Ventersdorp zijn de twee zwarte mannen voorgeleid die verdacht worden van de moord op de extremistenleider Eugene Terre'Blanche. Het duo krijgt vandaag officieel de aanklacht te horen. De zitting vindt achter gesloten deuren plaats, omdat één van de verdachten minderjarig is. De twee hebben tegenover de politie bekend dat ze Terre'Blanche hebben doodgeslagen met een ijzeren staaf. Ze hadden ruzie met de leider van de Afrikaner Weerstandsbeweging, omdat ze nog loon van hem tegoed zouden hebben. Buiten het gerechtsgebouw hebben zich groepen blanken en zwarten verzameld. Er is een grote politiemacht op de been om beide partijen gescheiden te houden. ",Buitenland,https://nos.nl/artikel/148807-verdachten-moord-terre-blanche-voorgeleid.html
41629,2012-07-28 16:17:00,U-boot gevonden voor kust VS,"Voor de kust van de Amerikaanse staat Massachusetts is een Duitse onderzeeër uit de Tweede Wereldoorlog gevonden. Duikers ontdekten het wrak van de U-boot zo'n honderd kilometer ten zuiden van het eilandje Nantucket. De bijna 80 meter lange onderzeeboot werd maandag gevonden. Het team dat de ontdekking deed, zocht al bijna twintig jaar naar de onderzeeër. De U-550 zonk op 16 april 1944. Kort daarvoor bestookte het schip een Amerikaanse tanker met torpedo's. Een ander Amerikaans schip viel daarop de Duitse onderzeeboot aan. Bij de zeeslag kwamen alle 44 Duitse bemanningsleden om het leven; ook 25 Amerikanen vonden de dood. In Canada zou deze week ook een Duitse onderzeeër zijn gevonden. Duikers zeggen dat ze op de Churchill River in de regio Labrador een duikboot van zo'n 30 meter hebben ontdekt. Onderzoek moet nu uitwijzen of het om een Duitse onderzeeër gaat. De Duitse ambassade in Canada zegt dat de Duitse marine actief was in Labrador. Als het de onderzeeboot is gelukt om meer dan 100 kilometer de rivier op te varen, zou dat spectaculair zijn, aldus de ambassade.",Buitenland,https://nos.nl/artikel/399867-u-boot-gevonden-voor-kust-vs.html
226418,2021-05-28 05:13:00,'Onderzoek naar aanranding leidde tot breuk tussen Neymar en Nike',"Sportmerk Nike heeft vorig jaar zijn sponsorovereenkomst met topvoetballer Neymar beëindigd omdat hij weigerde mee te werken aan een onderzoek naar een beschuldiging van aanranding. Dat heeft het bedrijf bekendgemaakt na berichtgeving door The Wall Street Journal. Afgelopen augustus werd bekend dat Nike en Neymar uit elkaar gingen, terwijl de overeenkomst volgens de krant nog acht jaar doorliep. Een reden werd destijds niet gegeven. ""Nike heeft zijn betrekkingen met de atleet beëindigd omdat hij weigerde mee te werken aan een onderzoek, te goeder trouw, naar geloofwaardige beschuldigingen van een medewerker"", citeren Amerikaanse media nu uit een verklaring van het bedrijf. De speler van Paris Saint-Germain zou in 2016, in een hotelkamer in New York, geprobeerd hebben een medewerker van Nike te dwingen tot orale seks. In 2018 maakte ze daar melding van bij het bedrijf, maar in eerste instantie wilde ze dat het geheim bleef en er dus geen onderzoek werd begonnen. Een jaar later kwam ze daarvan terug en maakte Nike er werk van. Uit het onderzoek dat volgde kwam volgens Nike geen bewijs waarmee de beschuldigingen gestaafd konden worden. ""Er kwamen geen feiten naar boven waarmee we inhoudelijk wat over de zaak kunnen zeggen. Het zou ongepast zijn voor Nike om nu met een beschuldigende verklaring naar buiten te komen zonder daarbij feiten te leveren die dat onderbouwen."" De Braziliaan wijst de beschuldiging van de hand, laat zijn woordvoerder weten aan The Wall Street Journal. ""Neymar zal zich krachtig verdedigen tegen deze ongegronde aantijgingen, mocht er een claim ingediend worden, wat tot dusver niet is gebeurd."" Volgens de woordvoerder is de sponsorovereenkomst vorig jaar beëindigd om commerciële redenen. De 29-jarige sterspeler van Paris Saint-Germain werd al eerder beschuldigd van seksueel wangedrag. In 2019 deed een vrouw in São Paulo aangifte tegen hem van verkrachting. Die zaak werd datzelfde jaar geseponeerd vanwege gebrek aan bewijs.",Buitenland,https://nos.nl/artikel/2382600-onderzoek-naar-aanranding-leidde-tot-breuk-tussen-neymar-en-nike
15444,2011-02-17 06:40:00,Strijd passend onderwijs loopt op,"De oppositie in de Tweede Kamer wil dat premier Rutte opheldering komt geven over de bezuinigingen op passend onderwijs. De partijen accepteren niet dat minister Van Bijsterveldt hun niet tegemoetkomt. Van Bijsterveldt hield gisteren in een debat vast aan de bezuiniging van 300 miljoen euro op probleemleerlingen. De bedoeling is dat de 'rugzakjes' waarmee ouders nu steun kunnen inkopen, worden afgeschaft. Het kabinet wil dat scholen meer verantwoordelijkheid krijgen. De bezuiniging wordt gesteund door VVD, CDA en PVV. Mogelijk vindt een debat met Rutte al vandaag plaats.",Politiek,https://nos.nl/artikel/219511-strijd-passend-onderwijs-loopt-op.html
149145,2017-02-25 01:30:00,Elle van Paul Verhoeven wint Franse filmprijs,"De film Elle van regisseur Paul Verhoeven heeft nu ook in Frankrijk prijzen gewonnen. De Frans-Duitse film won in Parijs een César in de categorie beste film. Hoofdrolspeelster Isabelle Huppert won daarnaast in de categorie beste actrice. De film was elf keer genomineerd bij de belangrijkste Franse filmprijzen. De Césars voor onder meer beste regie, beste mannelijke bijrol en beste vrouwelijke bijrol gingen aan de neus van Paul Verhoeven voorbij. Elle heeft al een aantal internationale prijzen gewonnen. In januari won Elle een Golden Globe voor beste buitenlandse film. Ook toen werd Huppert onderscheiden voor haar hoofdrol. Drie weken geleden won de film in Spanje bij de uitreiking van de Goyas in de categorie beste Europese film. Elle gaat over een verkrachting van een vrouw die daarna wraak neemt. De film is gebaseerd op de roman Oh. Het was de Franse inzending voor de Oscars, maar viel af in de voorrondes. Huppert maakt nog wel kans op een Oscar voor haar hoofdrol.",Cultuur & Media,https://nos.nl/artikel/2159926-elle-van-paul-verhoeven-wint-franse-filmprijs.html
83072,2014-05-26 15:21:00,Orangisten België trof droevig lot,"Het was altijd een beetje een verstandshuwelijk, het Verenigd Koninkrijk der Nederlanden. Het kwam in 1815 tot stand onder Belgisch gemor, uit angst voor een nieuwe Franse bezetting. Toen het 15 jaar later uiteenviel, leek alleen koning Willem I er rouwig om. Het verhaal is dat Willem I nog 8 jaar bleef vechten voor zijn rijk, terwijl men zich in Nederland en België allang had neergelegd bij de scheiding. Maar dat beeld klopt niet helemaal, schrijft de Belgische historica Els Witte in het boek Het Verloren Koninkrijk. Witte deed uitgebreid onderzoek naar de Oranjegetrouwen in het jonge België en ontdekte dat daar nog een aanzienlijke groep mensen vocht voor hereniging van het gespleten land. ""Er is weinig onderzoek naar gedaan, omdat het de beweging van de verliezers was. In de geschiedenis wordt daar gewoonlijk niet zo veel aandacht aan besteed"", zegt Witte. ""Het is het verhaal van de losers."" Witte puzzelde een verloren geschiedenis weer bijeen, deels uit gecodeerde brieven, vanwege het gevoelige onderwerp. Het was een zeer diverse groep die de koning weer terug wilde: voormalige bestuurders die hun banen waren kwijtgeraakt, zakenmensen die blij waren geweest met de koning-koopman en treurden om de verloren koloniën, militairen die nog met de Prins van Oranje hadden gevochten. ""Wat verrassend is, is dat de regeringsgezinde elite veel groter is dan altijd gedacht"", zegt Witte. ""Door de revolutie is er altijd veel aandacht gegaan naar de oppositie en heel weinig naar de orangisten. Dat wil ik rechtzetten door te kijken naar diegenen die redelijk tevreden waren met het regime."" Witte concludeert dat de groep ook wel degelijk een bedreiging vormde voor het nieuwe België. ""De periode tussen januari en april 1831 is echt een crisisperiode voor de revolutie. Dat zie je in elke revolutie: nadat de extremisten actief zijn in de eerste fase, komt er een periode waarin de gematigden het willen overnemen. In dit geval waren dat de orangisten. Zij probeerden de prins van Oranje, de latere Willem II, op de troon te krijgen."" De orangisten kregen de zoon van Willem I zelfs zover zichzelf uit te roepen tot koning van het onafhankelijke België. Tot twee maal toe organiseerden aanhangers in die maanden een staatsgreep, maar telkens lukte het hen niet de macht te consolideren. Dat kwam bijvoorbeeld doordat veel orangisten zich terug hadden getrokken uit het openbare leven. Velen waren gevlucht, achterblijvers weigerden vaak een positie in de nieuwe Belgische machtsstructuur. Zo zetten zij zichzelf buitenspel. Bovendien bleef het een elitebeweging; de revolutionairen wisten het volk beter te mobiliseren. ""Die hadden heel wat inspanningen gedaan om een eigen vrijwilligersleger te krijgen. Bij de orangisten is de leiding meer burgerlijk en adellijk, dus dat waren niet de figuren om een contrarevolutie uit te bouwen."" ""Ook de strijd tussen Willem I en zijn zoon is nefast geweest"", vervolgt Witte. De prins van Oranje was tegen de bevelen van zijn vader ingegaan door de onafhankelijkheid van de Belgen te erkennen. De Belgen en hun internationale vrienden konden de verschillende stromingen tegen elkaar uitspelen. De kansen van de Oranjes verslechterden verder toen België in juli 1831 Leopold uitriep tot koning. De Tiendaagse Veldtocht in augustus was een succes, maar liep stuk toen Frankrijk dreigde in te grijpen. De orangisten en koning Willem namen nog allerlei initiatieven, maar echte successen bleven uit. De dalende lijn was onherroepelijk ingezet en in 1838 erkende Willem I definitief zijn nederlaag. ""Dat is voor de orangisten echt het begin van het einde"", stelt Witte. Sommigen accepteerden een positie in het nieuwe België, anderen bleven gedesillusioneerd achter. Meerdere orangisten pleegden zelfmoord, zoals oud-minister Van Gobbelschroy, die zich ook financieel had gecommitteerd aan het herstel van het koninkrijk. ""Ik had op een bepaald ogenblik het afscheidsbriefje van een van hen in handen, dan wordt het wel even akelig"", zegt Witte. ""Als die mensen voor je beginnen te leven, dan wordt het echt heel triest. In het algemeen is het een droevig stemmend verhaal."" Els Witte - Het Verloren Koninkrijk - De Bezige Bij Antwerpen - ISBN 9789085425502",Koningshuis,https://nos.nl/artikel/653026-orangisten-belgie-trof-droevig-lot.html
61285,2013-06-08 16:59:00,Samsom: Europa eerst repareren,"PvdA-leider Samsom vindt dat vergezichten over de toekomst van de Europese Unie geen zin hebben als niet eerst het huidige Europa wordt gerepareerd. Dat zei hij op een PvdA-bijeenkomst in Utrecht over de Europese verkiezingen van volgend jaar mei. Samsom benadrukte dat hij allerlei idealen heeft over Europa. ""Maar mensen enthousiast maken voor een Europa van later lukt niet wanneer ze het Europa van nu verwerpen."" Volgens de PvdA-leider wordt bij veel mensen de boosheid over ""het kapotte Europa"" steeds indringender. Samsom verwees daarbij onder meer naar de aanhoudende crisis, de jeugdwerkloosheid en de wankele positie van banken. Voor de PvdA heeft bestrijding van de jeugdwerkloosheid in de EU prioriteit. Samsom pleitte voor een jeugdwerkgarantieplan voor jongeren tot 27 jaar. Ook zou er een Europese vacaturebank moeten komen voor leerwerkstages in sectoren met een tekort aan arbeidskrachten. De PvdA-leider zei verder dat Nederland bij het repareren van Europa bereid moeten zijn meer bevoegdheden te delen dan de bevolking comfortabel vindt. En hij erkende dat dat meer zal kosten dan eerder werd gedacht. Volgens Samsom komt dat doordat landen de tijd moeten krijgen zich ""weer op te richten van de dreun die de crisis uitdeelde"".",Politiek,https://nos.nl/artikel/515760-samsom-europa-eerst-repareren.html
38208,2012-05-28 11:36:00,Flinke verliezen Bankia op beurs,"De handel in het aandeel van de Spaanse bank Bankia is vanochtend hervat met grote verliezen. Direct na de opening van de beurs in Madrid daalde het aandeel met 30 procent. Aan het eind van de ochtend was het verlies teruggelopen tot 14 procent. Vrijdagochtend werd de handel in het aandeel stilgelegd. Bankia vroeg voor het weekend om 19 miljard euro staatssteun. De kapitaalinjectie is nodig om de bank overeind te houden. Bankia is al voor een deel in handen van de overheid. Aandelen van andere Spaanse banken stonden vanochtend ook in de min. De rente op Spaanse staatsobligaties steeg tot het hoogste niveau dit jaar. Beleggers maken zich zorgen over de toestand van Spaanse banken en krijgen steeds minder vertrouwen in Spaanse staatsleningen. Banken kunnen eventueel geholpen worden door de overheid, maar die kan daardoor zelf juist in grotere financiële problemen komen.",Economie,https://nos.nl/artikel/377630-flinke-verliezen-bankia-op-beurs.html
66615,2013-09-04 10:51:00,Koning toch niet naar België,"Koning Willem-Alexander gaat definitief niet op kennismakingsbezoek naar België. De Rijksvoorlichtingsdienst laat vandaag weten dat op de dag dat het bezoek gepland stond, 14 oktober, het koningspaar naar Zweden gaat. Het protocol schrijft voor dat de kortst zittende vorst op bezoek gaat bij de monarch die het langst op de troon zit. Bij het aantreden van Willem-Alexander betekende dus dat hij bij Albert langs moest, maar na de troonswisseling in België moet Filip op bezoek in Den Haag. De Rijksvoorlichtingsdienst laat weten dat er nog geen datum voor het bezoek bekend is. Wel is bekend dat Willem-Alexander en Máxima 18 september naar Spanje reizen en 2 november naar Noorwegen. In Madrid ontmoet het Nederlandse koningspaar koning Juan Carlos en koningin Sofia op het Palacio de la Zarzuela. Voor de lunch schuiven later ook kroonprins Felipe en zijn vrouw Letizia aan. Ook bezoeken Willem-Alexander en Máxima het Spaanse Huis van Afgevaardigden en premier Rajoy. Minister Timmermans van Buitenlandse Zaken vergezelt het paar. Details over de bezoeken aan Zweden en Noorwegen zijn nog niet bekend, maar ontmoetingen met koningen Carl Gustaf en Harald liggen voor de hand. Eerder bezochten de nieuwe koning en koningin al Duitsland, Groot-Brittannië, Denemarken en Luxemburg.",Koningshuis,https://nos.nl/artikel/547602-koning-toch-niet-naar-belgie.html
225723,2021-05-12 01:17:00,Beschietingen in Israël en Palestijnse gebieden gaan door; VN bijeen,"In Israël en de Palestijnse gebieden zijn de beschietingen over en weer vannacht en vanochtend doorgegaan. Het Israëlische leger zegt dat er vanuit de Gazastrook non-stop raketten worden afgevuurd, inmiddels zijn het er ruim duizend. Onder meer in de stad Tel Aviv gingen meerdere keren de sirenes af en brachten Israëlische burgers de nacht door op schuillocaties. Zo'n 90 procent van de Palestijnse raketten werd onderschept door Israëlisch afweergeschut, maar een aantal trof toch doel. Daardoor kwamen twee Israëliërs om. Israël voerde honderden luchtaanvallen uit, volgens het leger op Hamas-leiders, raketlanceerinstallaties en kantoren van Hamas. Daarbij is opnieuw een flatgebouw in Gaza zwaar beschadigd geraakt. Het Palestijnse ministerie van Volksgezondheid meldt zeven nieuwe doden, onder wie een kind. Gisteravond stortte een woontoren in Gaza in na een Israëlische luchtaanval. Persbureau AP, dat zijn kantoor in Gaza in de buurt van dat gebouw heeft, meldt dat Israël met een drone vijf waarschuwingsraketten afvuurde, om mensen in en rond de toren te waarschuwen. Kort daarna werd het pand geraakt. Volgens een Hamas-functionaris is vanochtend bij de Israëlische aanvallen in Gaza het hoofdkantoor van de politie getroffen. Het complex zou zijn vernietigd. De Israëlische premier Netanyahu zei op tv dat de aanvallen pas het begin zijn en dat deze aanvalsronde lang zal gaan duren. ""Hamas zal een hoge prijs betalen"", zei hij. Volgens correspondent Ankie Rechess viert Hamas de zeven Palestijnse raketten die doel hebben getroffen in Israël als overwinning. Intussen is het geweld ook overgeslagen naar plaatsen in Israël waar veel Palestijnen wonen. In steden als Haifa, Nazareth, Jaffa en Lod, met een gemengde bevolking van Joden en Palestijnen, is de vlam in de pan geslagen, zegt Rechess. Ook daar zijn demonstraties en vallen gewonden. ""Dat is eigenlijk ongekend en misschien nog wel veel zorgwekkender dan de beschietingen."" In de stad Lod, bij Tel Aviv, is de noodtoestand afgekondigd, nadat na de begrafenis van een Israëlische Arabier rellen waren uitgebroken. Israëlische media melden dat Arabieren auto's, winkels en ook synagogen in brand staken. In Israël zijn nu vijf mensen omgekomen als gevolg van de raketaanvallen: twee vrouwen in de badplaats Asjkelon, een vrouw in Tel Aviv en twee mensen in Lod. Die laatsten zaten in een voertuig dat werd geraakt door een raket. Tientallen mensen zijn gewond geraakt. Het dodental in de Gazastrook is opgelopen tot 43, zegt het ministerie van Volksgezondheid, onder wie dertien kinderen. Meer dan 230 mensen zijn gewond geraakt. De Veiligheidsraad van de Verenigde Naties komt vandaag opnieuw bijeen in New York vanwege de spanningen in Israël en de Palestijnse gebieden. De raad, die bestaat uit vijftien landen, sprak maandag ook al over de confrontaties. De diplomaten overleggen vanochtend lokale tijd. VN-commissaris voor het Midden-Oosten Wennesland, die de leden van de Veiligheidsraad zal informeren, liet gisteravond op Twitter al weten dat hij vreest voor een ""totale oorlog"", waarvan de prijs betaald zal worden door gewone mensen. Maandag kwam de raad niet met een gezamenlijke verklaring over de spanningen. Voor een reactie van de Veiligheidsraad is unanimiteit nodig, maar volgens persbureau Reuters willen de Verenigde Staten daar op dit moment niet aan. Volgens een bron van Reuters is de VS achter de schermen bezig met een staakt-het-vuren. Een verklaring van de Veiligheidsraad zou nu contraproductief zijn, aldus een Amerikaanse ingewijde. Het conflict in de regio ontvlamde na wekenlange spanningen in Jeruzalem. Bij confrontaties tussen de Israëlische politie en Palestijnen vielen daar honderden gewonden. De confrontaties ontstonden eerst om vrijheidsbeperkingen van Palestijnen tijdens de Ramadan in de Oude Stad en daarna om de voorgenomen huisuitzetting van Palestijnse families in Oost-Jeruzalem. Eergisteren escaleerden de spanningen tot gewapende actie tussen Israël en Hamas. Hamas schoot voor het eerst sinds 2014 raketten af op Jeruzalem en Israël bestookte Gaza met luchtaanvallen.",Buitenland,https://nos.nl/collectie/13864/artikel/2380353-beschietingen-in-israel-en-palestijnse-gebieden-gaan-door-vn-bijeen
204408,2019-12-27 20:12:00,Hackaanval Universiteit Maastricht 'schot hagel dat te voorkomen was',"De universiteit van Maastricht kampt mogelijk nog de hele kerstvakantie met hinder van een grote cyberaanval, waardoor nagenoeg alle universiteitssystemen platliggen. Hoewel het nog onduidelijk is hoe de hackers het netwerk konden infecteren met zogenoemde gijzelsoftware zijn deskundigen niet verbaasd door de aanval. Er valt nog wel wat te winnen bij universiteiten als het gaat om beveiliging tegen hackaanvallen. Cybercrime-deskundige Rickey Gevers denkt niet dat de Maastrichtse universiteit doelbewust is uitgekozen. ""Iedereen kan hier het slachtoffer van worden"", zegt hij. Gevers legt uit dat 'ransomware' de afgelopen jaren steeds populairder is geworden onder hackers. ""Het is een business-model. Vroeger zag je dat ze één computer versleutelden en dat leverde soms een paar honderd euro aan losgeld op. Dat werkte goed, waardoor ze zich nu meer richten op bedrijven en organisaties. Daarbij is het losgeld al snel enkele tonnen."" Niet zelden wordt dat betaald. Gevers: ""Want als bijvoorbeeld een oliebedrijf wordt platgelegd, kost dat miljoenen per dag. Dan is betalen de goedkoopste optie."" De Universiteit Maastricht is wel in gesprek met de hackers, maar lijkt vooralsnog niet bereid aan hen toe te geven. Er is gisteren aangifte gedaan en volgens universiteitsblad Observant is er sinds dinsdag een team van zo'n 25 IT-experts dag en nacht bezig om de aanval te ontmantelen. De woordvoerder van de universiteit spreekt over de gevolgen van de ransomware-aanval: Dat er zo veel mensen nodig zijn, verbaast cyberdeskundige Gevers niet. De Clop-ransomware waarmee de hackers de universiteitscomputers hebben geïnfecteerd, treft het hele netwerk in plaats van een individuele computer. De universiteit denkt dat er daardoor misschien wel tot 600 IT-systemen getroffen zijn. Met dezelfde ransomware werd in oktober ook de universiteit van Antwerpen getroffen. Gevers denkt dat het toeval is dat er twee universiteiten in korte tijd zijn geraakt. ""Je moet bedenken dat er misschien een hacker in Oekraïne of Rusland zit en die verstuurt honderdduizenden mails"", zegt hij. ""Vervolgens kijken ze wat het heeft opgebracht. Als dan blijkt dat bijvoorbeeld een medewerker van de universiteit van Maastricht op de link in de mail heeft geklikt, is dat interessanter dan een thuiscomputer."" Beveiligingsonderzoeker Sijmen Ruwhof omschrijft het als een schot hagel. ""Na dat schot kijken ze wat ze hebben geraakt. Op de interessantste zaken gaan ze handmatig focussen."" Hij vermoedt dat in Maastricht ook de back-upsystemen zijn geïnfecteerd door de ransomware, waardoor het meer tijd kost de problemen te verhelpen. ""Anders kun je het mogelijk oplossen met de herstelbestanden die niet zijn geïnfecteerd. Als die ook zijn aangetast, ben je eigenlijk overgeleverd aan de grillen van de hackers."" Met een aantal maatregelen is een aanval zoals bij de Universiteit Maastricht te voorkomen, zegt Ruwhof. ""Bijvoorbeeld door je netwerk op te delen in segmenten, als een soort kasteel met meerdere verdedigingslinies. Of door zo weinig mogelijk mensen beheerrechten te geven in je netwerk. En uiteindelijk begint het met goede securityspecialisten in je bedrijf. Daar is alleen een nijpend tekort aan en de beste specialisten zitten vaak niet in de staf van een universiteit."" Hij ziet in de dagelijkse praktijk zodoende dat universiteiten vaak relatief kwetsbaar zijn voor hackaanvallen. ""Meestal hebben ze niet veel geld om te investeren in cyberveiligheid. Daardoor lopen ze achter in vergelijking met bijvoorbeeld banken"", aldus Ruwhof. ""Dit incident is superpijnlijk voor de Universiteit Maastricht, maar het was wel te voorkomen. Er is niet voldoende op geanticipeerd en daar betalen ze nu de prijs voor.""",Binnenland,https://nos.nl/artikel/2316423-hackaanval-universiteit-maastricht-schot-hagel-dat-te-voorkomen-was.html
121835,2016-01-18 22:06:00,Met de vorst stijgt ook de schaatskoorts,"Schaatsliefhebbers konden vandaag hun hart ophalen. Doordat het afgelopen nachten flink gevroren heeft, kon er vandaag op meerdere plekken in het land geschaatst worden op natuurijs. Zo konden de ijzers in het Zuid-Hollandse De Lier al onder de voeten worden gebonden en werden ook op de schaatsbaan in Arnhem al heel wat rondjes gereden. De Arnhemse ijsbaan moest in de middag wel weer de deuren sluiten, doordat het ijs te zacht was geworden door de zon. De grote vraag is traditioneel welke ijsvereniging het lukt om als eerste een marathon op natuurijs te organiseren. De KNSB beslist dinsdagmorgen na een keuring van het ijs of de primeur naar Noordlaren of naar Haaksbergen gaat. De ijsverenigingen uit Veenoord en Arnhem zijn vandaag afgevallen. De weersvoorspelling voor vannacht ziet er in ieder geval voor de schaatsliefhebbers goed uit: komende nacht wordt er matige vorst verwacht en dat is gunstig voor de kwaliteit van het ijs. Naar verwachting openen komende dagen nog veel meer ijsbanen hun deuren.",Binnenland,https://nos.nl/artikel/2081289-met-de-vorst-stijgt-ook-de-schaatskoorts.html
74909,2014-01-17 12:58:00,Museveni blokkeert anti-homowet,"President Museveni van Uganda heeft geweigerd een anti-homowet wet te ondertekenen. De president verwijt de parlementsvoorzitter dat de wet vorige maand is aangenomen, hoewel er toen te weinig parlementsleden aanwezig waren. In de wet worden de straffen voor homoseksuelen verzwaard. Op homoseksuele daden komt levenslang te staan en ook berichtgeving over homoseksualiteit wordt verboden. In een brief waaruit een krant in de hoofdstad Kampala citeert, schrijft Museveni dat homoseksuelen niet bestraft of gedood moeten worden, maar dat ze moeten worden ""gered"". Homoseksuelen zijn abnormaal of ze zijn zo geworden omdat ze op geld uit zijn, staat verder in de brief. Museveni schrijft aan de parlementsvoorzitter dat de wet moet worden herzien. Frank Mugisha, een activist op het gebied van homorechten in Uganda, laat weten dat Museveni's brief de haat tegen homo's alleen maar verder aanwakkert. Het verzet van de president tegen de wet is geen reden tot vreugde, zegt hij. Volgens een BBC-correspondent in Uganda beseft Museveni dat de wet zal leiden tot internationale verontwaardiging en dat sommige landen dan kunnen besluiten de hulpverlening aan Uganda stop te zetten. Onlangs ondertekende president Goodluck Jonathan van Nigeria wel een wet met strenge straffen tegen homoseksuelen. ",Buitenland,https://nos.nl/artikel/598634-museveni-blokkeert-anti-homowet.html
236162,2022-02-03 09:09:00,PostNL beboet vanwege te late postbezorging in 2019,"PostNL krijgt een boete van 2 miljoen euro van toezichthouder Autoriteit Consument & Markt (ACM), omdat het bedrijf de norm voor tijdige postbezorging in 2019 niet heeft gehaald. Die norm komt erop neer dat 95 procent van de brievenbuspost de volgende bezorgdag in de bus moet liggen. PostNL haalde in 2019 94,34 procent. Het cijfer is een gemiddelde over het hele jaar. PostNL gaat in beroep tegen de boete. Het bedrijf wijt het niet halen van de norm aan overmacht: er waren problemen in het netwerk van bezorger Sandd, die in 2019 door PostNL werd overgenomen. Om die op te lossen ging PostNL grote hoeveelheden partijenpost via zijn eigen netwerk bezorgen en daardoor kwam de brievenbuspost in het gedrang. Het alternatief, zegt PostNL, was geweest om de post van Sandd te laten staan, wat ook weer tot vertragingen zou hebben geleid. Maar de ACM bestrijdt dat er sprake was overmacht. PostNL heeft gewoon niet goed op die problemen bij Sandd geanticipeerd en bovendien stond de postbezorging in de periode van de overname al onder druk, zegt de waakhond. In Nederland is PostNL aangewezen als uitvoerder van de zogenoemde universele postdienst (UPD). Voor die dienst gelden strakke normen voor tijdige bezorging van brievenbuspost (dat wil zeggen: van dinsdag tot en met zaterdag in minimaal 95 procent van de gevallen de volgende bezorgdag). Voor gewone post haalde PostNL die norm dus niet, maar bij medische en rouwpost, die ook op maandag moet worden bezorgd en waarvoor dezelfde norm geldt, ging het wel goed. Ook wat betreft de beschikbaarheid van postvestigingen met een volledig dienstenpakket haalde PostNL de norm. 95 procent van de inwoners van Nederland moet binnen een straal van vijf kilometer zo'n vestiging kunnen vinden. In 2019 was dat mogelijk voor 99,7 procent van de Nederlandse bevolking. Buiten plaatsen met meer dan 5000 inwoners moet minimaal 85 procent van de beschikbare diensten binnen vijf kilometer te vinden zijn. Ook dat was in orde: dat was het geval voor 97,9 procent van de inwoners.",Economie,https://nos.nl/artikel/2415520-postnl-beboet-vanwege-te-late-postbezorging-in-2019
228852,2021-07-26 14:53:00,Vis op de vloer: NVWA sluit bedrijf IJmuiden,"In IJmuiden is een visbedrijf op last van de Nederlandse Voedsel- en Warenautoriteit stilgelegd. Inspecteurs troffen bij een controle vorige week donderdag een enorm vuile bedrijfsruimte en gereedschappen aan. Ook lag de vis, die deels nog verwerkt moest worden, op de werkvloer. De NVWA was eerder op bezoek geweest bij het bedrijf, toen bleef het bij een waarschuwing wat betreft hygiëne. ""Wat de inspecteurs tijdens een herinspectie aantroffen was veel ernstiger"", zegt de inspectie. ""Het was echt niet schoon, de bedrijfsruimte was vies en vis die nog verkocht moest worden, lag op de vloer."" Het bedrijf is per direct gesloten en alle vis is vernietigd zodat het niet meer op de markt kan komen. ""Het gaat om één bedrijf en zodra ze alles op orde hebben, kunnen ze weer open. Daarna blijven we verscherpt toezicht houden.""",Binnenland,https://nos.nl/artikel/2390941-vis-op-de-vloer-nvwa-sluit-bedrijf-ijmuiden
182840,2018-10-13 08:26:00,Nederland populair bij internationale reiziger,"Nederland is bij reizigers uit Azië, Afrika en het Midden-Oosten populairder dan veel andere Europese landen. Het aantal visumaanvragen steeg in Nederland de afgelopen jaren sneller dan in vrijwel alle andere landen binnen de Schengenzone, blijkt uit onderzoek in opdracht van het ministerie van Buitenlandse Zaken. Het aantal visumaanvragen voor kort verblijf is de afgelopen zeven jaar met ruim 45 procent gestegen naar 621.000 aanvragen per jaar. Toeristen en zakenlui uit visumplichtige landen brachten naar schatting jaarlijks zo'n 300 miljoen euro in het laatje. Alleen in Frankrijk groeide het aantal visumaanvragen de afgelopen jaren harder. Bijna de helft van de reizigers naar Nederland was toerist. Ruim 30 procent van de bezoekers kwam vanwege een zakelijke reden. De rest kwam voor familiebezoek, uitwisseling of een sportwedstrijd. De meeste reizigers uit visumplichtige landen waren afkomstig uit respectievelijk Turkije, India, Rusland, China en Indonesië. Er zijn een aantal verklaringen voor de stijgende populariteit van Nederland. Het toerisme neemt wereldwijd toe, en Nederland wordt steeds populairder als vakantieland. Ook is de dienstverlening omtrent de visumaanvragen in Nederland goed geregeld, schrijven de opstellers van het rapport van SEO Economisch Onderzoek. Problemen zijn er ook. Toerisme trekt bijvoorbeeld een zware wissel op de leefbaarheid in met name Amsterdam. Illegale migratie is ook een probleem, al is het volgens de onderzoekers lastig een getal te plakken op het aantal mensen dat illegaal in Nederland blijft nadat hun visum is verlopen. Hoewel het visumsysteem bedoeld is om buitenlandse bedreigingen buiten de deur te houden, valt niet uit te sluiten dat spionnen of terroristen toch Nederland binnenkomen, schrijven de onderzoekers. Het is niet bekend hoe vaak dit gebeurt: cijfers hierover zijn vertrouwelijk. Niet alle internationale reizigers hebben een visum nodig om Nederland binnen te komen. Buiten de EU mogen mensen uit onder meer veel Amerikaanse landen, Australië en Nieuw-Zeeland zonder visum Nederland betreden.",Binnenland,https://nos.nl/artikel/2254590-nederland-populair-bij-internationale-reiziger.html
132952,2016-06-20 18:20:00,Nissan eist dat logo niet meer wordt gebruikt voor brexit,"De Japanse autofabrikant Nissan sleept Vote Leave voor de rechter. Volgens Nissan gebruikt de Britse campagne voor een brexit ten onrechte het Nissan-logo. Donderdag stemmen de Britten over het EU-lidmaatschap. Nissan neemt juridische stappen om te voorkomen dat Vote Leave in de toekomst ""valse verklaringen en onjuiste voorstellingen van Nissan"" kan maken. De autofabrikant wil niet dat de brexit-campagne langer gebruik maakt van het logo van het bedrijf. Nissan protesteert bij de rechter in het bijzonder over een folder waarin het logo van Nissan, Unilever, Airbus en General Electric wordt afgebeeld. Bij de logo's staat dat ""belangrijke werkgevers hebben gezegd dat ze ongeacht het resultaat van het referendum in Groot-Brittannië blijven"". De folder van Vote Leave wekt de suggestie dat deze tekst van toepassing is op de bedrijven waar ze de logo's van gebruiken, maar Nissan heeft juist gewaarschuwd tegen een brexit. Ook Unilever klaagt over het gebruik van zijn logo in de folder van Vote Leave, maar is niet naar de rechter gestapt. Autofabrikant Toyota maakte een maand geleden bekend juridische stappen te nemen vanwege een soortgelijke kwestie. Meerdere autofabrikanten riepen de Britten vandaag op tegen een brexit te stemmen. De fabrikanten willen graag een Europese interne markt houden waarop ze zonder handelsbelemmeringen hun auto's kunnen verkopen. De directeur van de Britse tak van Toyota, Shigeru Teramoto, waarschuwde in een brief aan werknemers dat een Brits vertrek uit de EU zal leiden tot slechtere verkoopcijfers. Volgens hem is het onwaarschijnlijk dat Groot-Brittannië na een brexit zonder handelsbelemmeringen handel kan blijven bedrijven met de EU.",Buitenland,https://nos.nl/artikel/2112387-nissan-eist-dat-logo-niet-meer-wordt-gebruikt-voor-brexit.html
139341,2016-09-27 15:38:00,Factcheckers vinden meer onjuiste beweringen bij Trump,"Wordt er meer of minder gemoord in New York, is klimaatverandering een hoax en wie heeft er geprofiteerd van de huizencrisis? Anderhalf uur lang gooiden presidentskandidaten Hillary Clinton en Donald Trump gisteren feiten en beweringen over elkaar op tafel. Die zijn op dit moment voer voor de factcheckers van Amerikaanse kranten en tv-stations. Want lang niet alle uitspraken van Clinton en Trump klopten. Vooraf werd gevreesd voor een enorm leugenfestijn, vooral van de kant van Donald Trump. Van alle beweringen die de factcheckers van Politifact van hem voor het debat controleerden, bleek 53 procent pertinent onjuist. Tijdens het debat hield Trump die trend vol. Zo hield Trump vol dat hij vanaf het begin tegen de oorlog in Irak was. Dat is niet waar. In een radio-interview in 2002 sprak hij zijn steun uit voor de invasie. Later draaide hij bij, maar toen was de oorlog al begonnen. Trump beweerde in het debat ook dat het aantal moorden in New York stijgt. Dat klopt niet. Het aantal moorden is daar juist historisch laag. Hillary Clinton zei dat de Republikeinse presidentskandidaat denkt dat klimaatverandering een verzinsel is. Trump sprak dat tegen, maar hij heeft inderdaad meerdere keren gezegd dat klimaatverandering een hoax is. Hij heeft er zelfs over getwitterd: Verder beweerde Trump dat IS grote olievoorraden in Libië in handen heeft, dat Hillary Clinton's campagne ooit heeft gezegd dat Obama niet in Amerika is geboren en dat hij nooit blij was met de huizencrisis. Factcheckers haalden stuk voor stuk een streep door die beweringen. Ook Clinton ging in het debat een aantal keer in de fout. Trump viel haar aan op haar steun voor het TPP-handelsverdrag. Clinton ontkende, onterecht, dat ze het een verdrag met een 'gouden randje' heeft genoemd. Verder beweerde Clinton dat Trump voor zover bekend nog nooit inkomstenbelasting heeft betaald, terwijl uit de documenten waaruit Clinton put het tegendeel blijkt. Toch vallen de beweringen van Clinton in het niet bij sommige uitspraken van Trump, die door factcheckers van Politifact worden weggezet als klinkklare onzin. In Amerika is veel kritiek op journalisten, die Trump tijdens interviews onvoldoende zouden aanspreken op zijn foute uitspraken. ",Buitenland,https://nos.nl/artikel/2134708-factcheckers-vinden-meer-onjuiste-beweringen-bij-trump.html
78514,2014-03-14 20:54:00,EU verbiedt mentholsigaret,Op de verpakking van sigaretten en shag komen verplicht afschrikwekkende foto's te staan. Daar zijn Europese afspraken over gemaakt. Verder komt er een verbod op lekkere smaakjes in sigaretten en shag. Dat betekent dat ook mentholsigaretten worden verboden. De afspraken staan in de nieuwe Tabaksproductenrichtlijn. De Europese Raad heeft daar vandaag mee ingestemd. In december kwam de Europese Commissie al met een voorstel voor waarschuwende teksten en foto's op tabak. De bedoeling is dat vooral jongeren ervan weerhouden worden om te beginnen met roken. Het duurt waarschijnlijk nog een paar jaar voordat de nieuwe regels zijn ingevoerd.,Politiek,https://nos.nl/artikel/623365-eu-verbiedt-mentholsigaret.html
113446,2015-09-23 11:36:00,Van der Steur spreekt politiebonden over impasse,"Minister Van der Steur gaat proberen het overleg over de cao voor de politie vlot te trekken. De vakbonden komen aan het eind van de middag op uitnodiging van de minister naar Den Haag. Ze benadrukken dat het om een gesprek gaat en niet om het hervatten van de onderhandelingen. Die liggen al sinds de zomer stil. Van der Steur biedt de agenten een eenmalige uitkering van 500 euro en ruim 5 procent loonsverhoging over vier jaar. Maar een groot deel van die verhoging wordt uit de eigen pensioenpot betaald, stellen de bonden. Ze weigeren te onderhandelen met de minister zolang hij niet met een ander cao-bod komt. De Tweede Kamer en premier Rutte hebben Van der Steur opgedragen een einde te maken aan de patstelling. Al sinds maart voeren de agenten actie voor een betere cao. Vorige week demonstreerden zesduizend politiemensen in Den Haag. De acties kosten veel geld. Alleen al het uitschrijven van minder boetes scheelt de schatkist zo'n 60 miljoen euro aan inkomsten. Daarnaast heeft Van der Steur de medewerking van de politie hard nodig bij zaken als het aanpakken van radicalisering en de opvang van vluchtelingen. De druk op de minister om er snel uit te komen met de bonden neemt dus toe.",Binnenland,https://nos.nl/artikel/2059219-van-der-steur-spreekt-politiebonden-over-impasse.html
191098,2019-03-27 02:59:00,Nederland en Australië spraken met Rusland over aansprakelijkheid MH17,"Nederland, Australië en Rusland hebben deze maand een eerste gesprek gevoerd over de aansprakelijkheid van Rusland voor de ramp met vlucht MH17. Dat is bekendgemaakt in Australië, in een persconferentie van minister Blok van Buitenlandse Zaken met zijn Australische ambtgenoot Marise Payne. Beiden zeiden alles op alles te zetten om gerechtigheid te krijgen voor de slachtoffers van de ramp met het toestel van Malaysia Airlines. In mei vorig jaar stelden Nederland en Australië Rusland aansprakelijk voor zijn aandeel in het neerhalen van de MH17 boven Oost-Oekraïne. Wat er uit het gesprek van eerder deze maand is gekomen, is niet bekend. Minister Blok wees er in een persconferentie in Australië op dat vertrouwelijkheid in deze fase cruciaal is. Waar het gesprek plaatsvond, is ook niet bekendgemaakt. Eerder werd als mogelijkheid Wenen genoemd. In februari werd al duidelijk dat Nederland en Australië diplomatieke contacten hadden aangeknoopt om met Rusland in gesprek te komen. Toen zei een woordvoerder van het ministerie van Buitenlandse Zaken goede hoop te hebben ""binnenkort met de Russen om de tafel te gaan"". De zogeheten staatsaansprakelijkheid van Rusland staat los van het strafrechtelijk onderzoek naar de daders, dat wordt uitgevoerd door het Joint Investigation Team (JIT). Het Nederlandse OM en de Nederlandse politie werken daarin samen met collega-diensten van Australië, België, Maleisië en Oekraïne. Blok is vandaag en morgen in Australië, eerst in Sydney en daarna in Canberra. In de hoofdstad legt hij een krans bij het MH17-gedenkteken. Ook zal hij spreken met nabestaanden. Na Australië reist de minister door naar Kuala Lumpur, Maleisië. Ook daar zal hij stilstaan bij de ramp van bijna vijf jaar geleden. Door het neerhalen van vlucht MH17, op 17 juli 2014, kwamen alle 283 passagiers en 15 bemanningsleden om het leven. Onder de slachtoffers waren 196 Nederlanders. Er kwamen 38 Australiërs om. Het JIT kwam tot de conclusie dat de Buk-raket waarmee het vliegtuig werd neergehaald afkomstig was van een installatie van een Russische brigade. Blok zei daarover eerder: ""Wij zijn heel helder geweest dat Rusland een heel zwaar militair middel heeft geleverd waardoor 298 onschuldige mensen hun leven hebben verloren.""",Binnenland,https://nos.nl/artikel/2277752-nederland-en-australie-spraken-met-rusland-over-aansprakelijkheid-mh17.html
34534,2012-03-24 10:24:00,Beloning voor tip branden Drenthe,"Er is een beloning uitgeloofd voor tips die leiden naar de daders van de boerderijbranden in het Drentse Rolde en Gieten van eerder deze maand. In een advertentie in het Dagblad van het Noorden vraagt een schadebemiddelingsbureau om aanwijzingen die kunnen leiden naar de daders. Hoe hoog de beloning is, wordt niet vermeld. In de nacht van 12 maart brandden in Drenthe twee monumentale boerderijen uit. In beide gevallen was er sprake van brandstichting, zo staat in de advertentie. Ook in de maanden juni, juli en augustus van vorig jaar werden rietgedekte boerderijen in onder andere het Drentse Gasteren en Anderen door brand verwoest. Hierbij was waarschijnlijk ook sprake van brandstichting.",Binnenland,https://nos.nl/artikel/355140-beloning-voor-tip-branden-drenthe.html
130650,2016-05-18 17:31:00,Voedselhulp Rode Kruis dringt door tot voorstad Damascus,"Voor het eerst in vier jaar zijn het Rode Kruis en de Syrische zusterorganisatie Rode Halve Maan erin geslaagd door te dringen tot Harasta. Dat is een stadje ten oosten van Damascus waar hevig wordt gevochten tussen opstandelingen en het regeringsleger van Assad. Troepen van de regering hebben het stadje omsingeld, waardoor de ongeveer 10.000 inwoners al tijden zonder voedsel en medicijnen zitten. In Syrië worden veel steden belegerd, meestal door troepen van de regering. Volgens het Bureau voor de coördinatie van humanitaire zaken van de Verenigde Naties (OCHA) hebben daardoor een half miljoen mensen nauwelijks toegang tot voedsel en medicijnen. Konvooi geweigerd De Syrische overheid weigert vaak toegang te geven tot gebieden die hun troepen hebben omsingeld. Mensenrechtenorganisaties en oppositiegroepen in Syrië hebben die situatie herhaaldelijk veroordeeld. Zo werd afgelopen donderdag nog een hulpkonvooi de toegang tot Daraya geweigerd, eveneens een belegerde voorstad van Damascus. De toestand in Daraya was een van de redenen voor de Syrische oppositie om de vredesbesprekingen in Genève voortijdig te verlaten.",Buitenland,https://nos.nl/artikel/2105757-voedselhulp-rode-kruis-dringt-door-tot-voorstad-damascus.html
78003,2014-03-06 20:46:00,Marokko verbouwt meeste cannabis,"Marokko is, samen met Afghanistan, nog steeds de grootste producent van cannabis ter wereld. Vorig jaar is 116 ton Marokkaanse cannabis of 'kif' in beslag genomen. Dat is 65 procent van de totale hoeveelheid in beslag genomen cannabis, meldt de International Narcotica Control Board (INCB) in het jaarrapport over 2013. Het grootste deel van de Marokkaanse hennep wordt naar Europa gesmokkeld. Afgelopen najaar werden nog vijf Marokkaans-Nederlandse vrouwen aangehouden op twee Marokkaanse vliegvelden. Ze hadden in totaal 58 kilo cannabis in hun koffers. Zij zitten nog steeds vast. De hennepteelt is al jaren een lastig onderwerp voor Marokko. De overheid heeft de laatste jaren onder druk van Europa vaker ingegrepen, maar nog steeds zijn ruim 80.000 Marokkanen volledig afhankelijk van de hennepteelt. In een poging om het probleem aan te pakken, wordt nu gesproken over de mogelijkheid om cannabis te legaliseren voor medicinaal of industrieel gebruik. ",Buitenland,https://nos.nl/artikel/619966-marokko-verbouwt-meeste-cannabis.html
191327,2019-03-31 08:45:00,'Saudi's hackten telefoon Bezos',"Een veiligheidsconsultant van Jeff Bezos zegt dat Saudi-Arabië de telefoon van de eigenaar van The Washington Post en Amazon heeft gehackt. De miljardair zou doelwit zijn geworden vanwege berichtgeving over de moord op Post-columnist Jamal Khashoggi. ""Ik geef al veertig jaar advies, maar recent heb ik dingen gezien die zelfs mij verbazen"", zegt Bezos' veiligheidsconsultant Gavin de Becker. Volgens hem werkte de Amerikaanse tabloiduitgever AMI samen met de Saudi's in een lastercampagne tegen zijn baas. AMI-blad National Enquirer onthulde in januari dat overspel van Bezos de reden van zijn scheiding was. Het roddelblad had kennis van berichten tussen Bezos en zijn maîtresse, tv-presentator Lauren Sanchez. Kort daarop verbaasde Bezos met aantijgingen dat AMI hem chanteerde met buitgemaakte selfies. Bezos openbaarde e-mails waarin gedreigd werd met publicatie van intieme foto's als hij niet publiekelijk zou ontkennen dat AMI een politiek motief had voor de onthulling over het overspel. Bezos kondigde een onderzoek aan naar hoe zijn privéberichten in handen van het blad waren gekomen. De afgelopen tijd werd al duidelijk dat een broer van Sanchez waarschijnlijk appjes had doorgespeeld. ""Maar er is niet altijd een simpel antwoord als 'de broer heeft het gedaan'"", zegt De Becker. Volgens hem wilde AMI dat de broer als enige bron gezien zou worden. ""Ze bonden hem nog net geen bordje om"", aldus De Becker. Zelf concludeert hij dus dat Saudi-Arabië toegang heeft gehad tot de telefoon van Bezos. Bewijs daarvoor onthult hij niet, omdat hij de zaak inmiddels heeft overgedragen aan de autoriteiten. Hoewel hij daarom ook verder niet meer over de zaak zal spreken, bezweert hij dat ""we niet over een nacht ijs zijn gegaan"". Wat AMI wist van betrokkenheid van de Saudi's laat hij in het midden. Volgens De Becker begon de Saudische campagne in oktober vorig jaar, na de moord op journalist Khashoggi. Vanwege de uitvoerige berichtgeving van The Washington Post over die zaak zou het Saudische regime Bezos hebben willen tegenwerken. AMI en Saudi-Arabië hebben nog niet gereageerd op de beschuldigingen. Eerder ontkende het land iets met de zaak-Bezos te maken te hebben.",Buitenland,https://nos.nl/artikel/2278342-saudi-s-hackten-telefoon-bezos.html
160487,2017-09-03 07:15:00,Wekdienst van 3 september: dit gebeurde terwijl je sliep," Goedemorgen, lokaal is er kans op mist. Later zonnige perioden. In het noorden valt een enkele bui, verder is het overwegend droog bij zo'n 20 graden. 'Beving in Noord-Korea, Zuid-Korea denkt aan zesde nucleaire test' In Noord-Korea is een beving gemeten bij een nucleaire testlocatie. Zuid-Korea vreest dat het gaat om de zesde nucleaire test van Noord-Korea en heeft de nationale veiligheidsraad bijeen geroepen. Eerder vannacht gaf het staatspersbureau van Noord-Korea beelden vrij van leider Kim Jong-un die een apparaat bekeek dat volgens de Pyongyang een waterstofbom is. Die zou passen op een intercontinentale raket. Evacuaties vanwege grootste bosbrand in geschiedenis Los Angeles Los Angeles kampt met de grootste bosbrand in de geschiedenis van de Amerikaanse stad. De bewoners van zo'n 700 huizen in het noorden van de stad en twee plaatsen in de buurt zijn uit voorzorg geëvacueerd. Een belangrijke snelweg is afgesloten voor alle verkeer. De La Tuna-brand, genoemd naar de canyon waar de brand is ontstaan, heeft al zo'n 2000 hectare in de as gelegd. Door de onvoorspelbare wind kan de brandweer moeilijk zeggen hoe de brand zich verspreidt. Dossier gesloten: Trump Tower niet afgeluisterd Het Amerikaanse ministerie van Justitie heeft definitief vastgesteld dat er geen bewijs is voor de beschuldigingen van president Trump dat zijn voorganger Obama de Trump Tower heeft laten afluisteren. Trump twitterde daar in maart over. Een maand later liet FBI-directeur Comey al weten dat er geen bewijs voor het afluisteren was. Het ministerie van Justitie bevestigt dat nu. Trump bezoekt zwaar getroffen Texas opnieuw, looft hulpverlening Trump zelf was voor de tweede keer deze week op bezoek in de Amerikaanse staat Texas. Hij bezocht samen met zijn vrouw Melania een aantal opvanglocaties in de zwaar getroffen stad Houston en deelde daar onder meer maaltijden uit. Na het eerste bezoek van de Amerikaanse president was er kritiek omdat hij toen geen slachtoffers van de overstromingen bezocht. 15 gewonden door blikseminslagen op Frans festival In het noordoosten van Frankrijk zijn vijftien mensen gewond geraakt door blikseminslagen op een festivalterrein. Twee bezoekers zijn er slecht aan toe. De man van 44 en een vrouw van in de 60 hebben brandwonden opgelopen. Onder de gewonden zijn ook kinderen die in een tent schuilden tijdens de storm. Na de blikseminslagen zijn de festivaloptredens afgelast. Vanavond is het eerste en enige tv-verkiezingsdebat tussen de Duitse bondskanselier Angela Merkel (CDU) en haar uitdager Martin Schulz (SPD). Het debat wordt gezien als de laatste grote kans voor Schulz om het tij te keren. Hij staat achter in de peilingen. In Frankfurt wordt een grote vliegtuigbom uit de Tweede Wereldoorlog onschadelijk gemaakt. Tienduizenden mensen worden vanochtend geëvacueerd. En voor het Nederlands elftal is het vanavond erop of eronder. Om 18.00 uur speelt Oranje in de Johan-Cruijff-Arena een WK-kwalificatiewedstrijd tegen Bulgarije. Nederland moet na de nederlaag in Frankrijk alle resterende duels winnen om nog als tweede in de poule te eindigen. ",Binnenland,https://nos.nl/artikel/2191114-wekdienst-van-3-september-dit-gebeurde-terwijl-je-sliep.html
149921,2017-03-09 18:46:00,Mannen met bivakmutsen ontvoeren man in Amstelveen,"In Amstelveen hebben meerdere mannen met bivakmutsen een man uit zijn auto getrokken en in een andere auto geduwd. Daarna zijn ze met het slachtoffer weggereden. De politie spreekt zelf nog niet van een ontvoering, maar neemt de zaak wel heel serieus. ""We gaan ervan uit dat het echt is"", zegt een woordvoerder. ""Als het een grap zou zijn, dan is het wel een hele slechte."" De recherche doet onderzoek naar de auto van het slachtoffer. Een van de ruiten van de auto is ingeslagen. Ook heeft de politie via Burgernet getuigen opgeroepen zich te melden.",Binnenland,https://nos.nl/artikel/2162200-mannen-met-bivakmutsen-ontvoeren-man-in-amstelveen.html
140509,2016-10-13 19:40:00,Ruzie Unilever-Tesco bijgelegd na 'Marmite-gate',"Lichte paniek onder de Britten vandaag: door het zwakke pond waren het populaire broodbeleg Marmite en andere producten van Unilever slecht verkrijgbaar bij supermarktketen Tesco. In Britse media werd al gesproken van 'Marmite-gate'. Maar iedereen die het zonder een broodje Marmite met kaas en een kop PG Tips-thee moest stellen, kan opgelucht ademhalen. Het conflict dat Unilever en Tesco hadden over de prijzen van de producten in de supermarkt is opgelost, zo laat een woordvoerder van Unilever weten. Het conflict tussen de twee bedrijven was ontstaan nadat de Britten in juni hadden gezegd uit de Europese Unie te willen stappen. Het Britse pond gleed af naar het laagste punt sinds 1985. De prijsafspraken die de twee bedrijven hadden kwamen daardoor onder druk te staan. Unilever kreeg relatief minder betaald voor de producten die het aan Tesco levert, terwijl het in euro's nog steeds dezelfde bedragen kwijt was aan bijvoorbeeld grondstoffen en personeel. Unilever wilde daarom dat Tesco de prijzen van Unilever-producten in de supermarkt zou verhogen. Maar Tesco zag dat niet zitten. Als de prijzen hoger worden, loopt de supermarkt het risico dat het minder spullen verkoopt. Bovendien zei Tesco dat een hoop producten van Unilever in Groot-Brittannië gemaakt worden en dat Unilever dus helemaal geen geld op de producten verliest. Vanwege het hoogoplopende conflict waren naast Marmite en PG Tips ook Pot Noodles en waspoeder van het merk Surf korte tijd niet meer verkrijgbaar in de webwinkel van Tesco. Dat leidde tot onrust en hilariteit onder Britten op sociale media.",Economie,https://nos.nl/artikel/2137587-ruzie-unilever-tesco-bijgelegd-na-marmite-gate.html
104333,2015-05-04 03:25:00,Schietpartij bij expositie Mohammed-cartoons met Wilders,"Twee onbekenden hebben het vuur geopend bij een bijeenkomst in een voorstad van Dallas, waar cartoons van de profeet Mohammed werden getoond. PVV-leider Wilders was een van de belangrijkste sprekers. Hij had net het gebouw verlaten. De mannen kwamen in een auto aanrijden en openden het vuur op een agent, die gewond raakte, maar niet levensgevaarlijk. Andere agenten schoten de twee daarna dood. De omgeving van het gebouw in Garland werd door de politie afgegrendeld. Explosievendeskundigen onderzoeken of in de auto van de schutters explosieven liggen. De auto wordt met robots onderzocht. De omgeving van het gebouw is nog afgezet en ook de lichamen van de schutters liggen nog buiten. Op de bijeenkomst van de American Freedom Defense Initiative waren zo'n 200 mensen. Er werd een prijs van 10.000 dollar uitgereikt voor de beste Mohammed-cartoon. De organisatie had extra beveiligers ingehuurd. De voorzitter, Pamela Geller, zei dat haar organisatie opkomt voor de vrijheid van meningsuiting. In een reactie op haar website schrijft Geller: ""Dit is oorlog. Dit is oorlog om het vrije woord. Wat gaan we doen? Gaan we capituleren voor deze monsters?"" De schietpartij vond plaats rond 19.00 uur plaatselijke tijd, toen de bijeenkomst ten einde liep. Getuigen zeggen dat ze zo'n twintig schoten hoorden. Zo'n 75 aanwezigen werden daarop naar een andere ruimte gebracht, waar ze moesten blijven tot ze ondervraagd waren. De politie heeft nog niets gezegd over de motieven van de daders, maar mogelijk gaat het om twee moslimextremisten. Een half uur voor de aanslag twitterde iemand die zich Shariah is light noemt, een tekst die wijst op een aanslag. ""The bro with me and myself have given bay'ah to Amiral Mu'mineen. Mah Allah accept us as mujahideen."" Bij de tweet is de hashtag #texasattack gebruikt. Het account is inmiddels offline gehaald. ""Ze waren duidelijk van plan een aanslag te plegen in de stijl van Charlie Hebdo"", zegt Geller op haar site daarover. De lokale politie laat weten pas om 10.00 uur lokale tijd (17.00 uur Nederlandse tijd) met meer informatie te komen. 	Minister van Buitenlandse Zaken Koenders twittert dat hij Wilders gesproken heeft. Koenders is geschrokken en verontrust door de gebeurtenissen in Garland. ",Buitenland,https://nos.nl/artikel/2033820-schietpartij-bij-expositie-mohammed-cartoons-met-wilders.html
86031,2014-07-15 13:02:00,"""Rimpelloze"" overgang treinkaartje","De NS is tevreden over de overgang naar het nieuwe treinkaartje. Een week geleden werd definitief afscheid genomen van het papieren treinkaartje. Passagiers kunnen nu alleen nog met een OV-chipkaart reizen. Volgens de NS zijn er weinig problemen geweest. De afschaffing van het papieren treinkaartje was volgens een woordvoerder van de NS het laatste hoofdstuk van het ov-chipkaartdossier. ""De meeste mensen reisden al met een ov-chipkaart en de laatste stap hebben we goed begeleid"", zegt de woordvoerder. De NS zette extra personeel in om de reizigers te informeren. Volgens FNV Spoor leidde dit tot lange wachtrijen bij de balies en veel spanning bij het personeel. De mensen zouden hebben moeten werken met trage printers en een tekort aan informatie. De vakbond heeft hierover een brief gestuurd aan de topman van de NS. Het bedrijf zegt verrast te zijn over de klachten en wil graag in gesprek met de vakbond. De Consumentenbond opende vorige week een speciaal meldpunt voor klachten over het nieuwe kaartje. Na één dag lagen er 700 klachten. Inmiddels staat de teller op 1500. De bond wijst erop dat er ook andere belangenclubs zijn en dat het werkelijke aantal klachten veel hoger kan liggen. Volgens de Consumentenbond klagen veel reizigers erover dat er voor een treinreis altijd twintig euro op de OV-chipkaart moet staan. Bij een gezin gaat het dan al gauw om enkele tientjes. Reizigers hebben er ook problemen mee dat ze vaak moeten in- en uitchecken als ze met verschillende maatschappijen reizen, zoals Arriva en Syntus. De NS zegt dat de klachten zijn geanalyseerd en dat er geen verrassingen bijzaten. ",Binnenland,https://nos.nl/artikel/675160-rimpelloze-overgang-treinkaartje.html
77566,2014-02-28 07:55:00,Poetin: hulp Oekraïne overwegen,De Russische regering moet in gesprek blijven met Oekraïne over economische hulp en het IMF en de G8 moeten daarbij worden betrokken. Dat heeft president Poetin van Rusland gezegd. Het IMF heeft al aangekondigd dat medewerkers de komende dagen naar Kiev gaan om met de autoriteiten te praten over financiële hulp. Volgens een verklaring van het Kremlin heeft Poetin zijn regering ook gevraagd om na te denken over een verzoek van het Oekraïense schiereiland de Krim voor humanitaire hulp aan het gebied. Het is niet duidelijk om wat voor hulp het dan precies gaat. Op de Krim wonen veel Russen. De meeste inwoners steunen de vertrokken president Janoekovitsj. De Oekraïense centrale bank heeft een limiet gesteld aan de opname van buitenlandse valuta. Mensen mogen niet meer buitenlands geld opnemen dan 15.000 grivna per dag; dat is omgerekend zo'n 1100 euro.,Buitenland,https://nos.nl/artikel/617110-poetin-hulp-oekraine-overwegen.html
117501,2015-11-18 19:53:00,NS Publieksprijs 2015 voor Joris Luyendijk,"De NS Publieksprijs gaat dit jaar naar Joris Luyendijk voor zijn boek Dit kan niet waar zijn. De winnaar werd bekendgemaakt in het tv-programma De Wereld Draait Door. Luyendijk kreeg 19 procent van de 73.798 stemmen die zijn uitgebracht. In 2007 won hij de Publieksprijs ook al, toen voor Het zijn net mensen. De andere genomineerden waren Adriaan van Dis met Ik kom terug, Esther Verhoef met Lieve mama, Alexander Münninghoff met De stamhouder, Annegreet van Bergen met Gouden Jaren en Griet Op de Beeck met Kom hier dat ik u kus. De afgelopen twee jaar ging de lezersprijs naar Michel van Egmond, voor zijn voetbalboeken Gijp en Kieft. Vorig jaar werden via een speciale website, boekhandels en bibliotheken 88.400 stemmen uitgebracht. Daarnaast is er een jury die bestaat uit 275 jaarlijks wisselende leden. De winnaar krijgt een sculptuur van Jeroen Henneman en 7500 euro en mag een jaar lang gratis eerste klas reizen in de trein. ",Cultuur & Media,https://nos.nl/artikel/2069964-ns-publieksprijs-2015-voor-joris-luyendijk.html
86212,2014-07-18 09:38:00,Beurzen licht omlaag na crash,"De Europese beurzen zijn de dag begonnen met lichte verliezen. De AEX-index staat kort na opening op een verlies van 0,6 procent. Beleggers zijn bezorgd over de mogelijke geopolitieke gevolgen van de vliegtuigramp in Oekraïne. Vooral luchtvaartmaatschappijen staan flink in de min. Air France-KLM staat op een verlies van 1,8 procent en Lufthansa 1,5 procent, na soortgelijke verliezen gisteren. De ramp werd kort voor het sluiten van de Europese beurzen bekend. De beurs van New York sloot door de onzekerheid rond de vliegramp en het grondoffensief in Gaza met een verlies van bijna 1 procent. ""Er zijn veel geopolitieke schermutselingen en dat zorgt voor onzekerheid"", zei een Amerikaanse handelaar. Vooral luchtvaartmaatschappijen verloren fors: American Airlines 4,1 procent, United 3,5 procent. ",Economie,https://nos.nl/artikel/676297-beurzen-licht-omlaag-na-crash.html
224416,2021-04-10 14:03:00,"Opnieuw bloedige dag in Myanmar, leger kondigt op tv 19 doodstraffen aan","In de Myanmarese stad Bago zijn volgens ooggetuigen tientallen mensen gedood door het leger. De berichten en ooggetuigenverslagen over het aantal slachtoffers lopen zeer uiteen: van minstens tien tot zeker 82, zoals een lokale actiegroep en nieuwsorganisatie schrijven. Het offensief van het leger was gericht tegen de barricades die demonstranten op straat hebben opgeworpen. Volgens de demonstranten hebben militairen zwaar geschut gebruikt, zoals mitrailleurs en granaatwerpers. Het leger ontkent dat. De gevechten in Bago, zo'n 80 kilometer ten noordoosten van miljoenenstad Yangon, begonnen op vrijdag en duurden tot zaterdagochtend. Prodemocratische demonstranten hebben drie lichamen geborgen, zeggen ooggetuigen tegen nieuwssite Radio Free Asia. Volgens hen droegen soldaten de overige lichamen naar het terrein van een nabijgelegen pagode en school. Het gebied is afgesloten door het leger. Op foto's is te zien dat sommige demonstranten bij de barricades vuurwerk gooiden naar veiligheidstroepen. Ook is te zien dat een aantal van hen al dan niet geïmproviseerde geweren vasthield. Tot voor kort verliepen de protesten tegen de militaire staatsgreep op 1 februari voornamelijk vreedzaam van de kant van de demonstranten. Het leger treedt sinds een maand keihard op tegen de protestbeweging, met vele doden tot gevolg. Afgelopen week hebben sommige demonstranten nu ook de wapens opgepakt, meldt persbureau AP. Vandaag viel een coalitie van gewapende groepen in het noorden van het land een politiebureau aan. Daarbij werden minstens tien leden van veiligheidstroepen gedood, schrijven landelijke media. In Myanmar vechten diverse rebellengroepen al jaren tegen het regeringsleger. Dat maakt het moeilijk om onderscheid te maken of recente gevechten verband houden met de coup. Negentien mensen zijn gisteren op de staatstelevisie veroordeeld tot de doodstraf. Het is voor het eerst sinds de coup gepleegd werd dat zo'n vonnis openlijk is uitgesproken. Vanwege de staatsgreep geldt de staat van beleg en heeft het leger rechterlijke bevoegdheden. De groep veroordeelden wordt verantwoordelijk gehouden voor de moord op een zakenpartner van een legerofficier. De man zou eind maart zijn gedood in de grootste stad van het land, Yangon. Sinds 1 februari zijn inmiddels 618 mensen gedood door het leger, meldt waarnemingsorganisatie Assistance Association for Political Prisoners. Bijna 3000 burgers zouden zijn opgepakt of veroordeeld wegens verzet tegen de coup. Op een persconferentie gisteren sprak de legertop deze cijfers tegen. Volgens een woordvoerder stond het dodental toen op 248. Behalve burgers zijn ook 16 agenten omgekomen volgens het leger. In Myanmar is de scheidslijn tussen het leger en de politie minder helder dan in Nederland. Zo is de politie daar ook zwaarbewapend. De woordvoerder van het militaire regime verdedigt het harde optreden van het leger. De protesten zouden inmiddels op hun retour zijn, is de lezing van de junta. De militaire top beweert dat er over twee jaar weer democratische verkiezingen kunnen worden gehouden. De VN-ambassadeur van Myanmar roept op tot strafmaatregelen tegen het regime. Hij is een fel tegenstander van de coup en pleit voor het invoeren van een no fly zone boven zijn vaderland om zo de druk op het leger op te voeren. Deze week werd bekend dat de Myanmarese ambassadeur in het Verenigd Koninkrijk is buitengesloten van zijn eigen ambassade in Londen. Hij heeft zich tegen de militaire coup gekeerd en zegt daarom te zijn vervangen door iemand anders. De Britse regering heeft laten weten dat de man welkom is om voorlopig in het land te blijven.",Buitenland,https://nos.nl/artikel/2376146-opnieuw-bloedige-dag-in-myanmar-leger-kondigt-op-tv-19-doodstraffen-aan.html
123070,2016-02-03 19:04:00,Van der Steur garandeert bescherming klokkenluiders Teevendeal,"Minister Van der Steur garandeert de Tweede Kamer dat klokkenluiders bij het ministerie van Justitie niet worden benadeeld als ze met informatie over de Teevendeal naar de commissie-Oosting stappen. Verschillende partijen hadden om de garantie gevraagd, na berichten uit de NRC over 'strafexpedities' tegen ambtenaren die misstanden openbaar maakten. Van der Steur spreekt de kritiek tegen en benadrukt dat klokkenluiders veilig naar de commissie kunnen stappen. ""Het is van ongelooflijk belang dat iedereen de vrijheid neemt om wat er te melden is, te melden. Ik zal er zelf op toezien dat er geen consequenties voortvloeien voor iedereen die dat doet"", zegt minister Van der Steur. De commissie-Oosting onderzoekt de Teevendeal opnieuw, nadat Nieuwsuur had ontdekt dat ict'ers bij het ministerie moesten stoppen met het zoeken naar het bonnetje van de Teevendeal. De Kamer dient vandaag vragen in voor de commissie en de politici willen dat het onderzoek snel en goed gebeurt. ""Zorgvuldigheid is goed, maar het onderzoek hoeft geen maanden te duren"", zegt PvdA-Kamerlid Recourt. ""We snakken naar een punt achter deze affaire"", aldus ChristenUnie-leider Segers. Minister Van der Steur zegt dat hij geen termijn voor het onderzoek heeft ingesteld, omdat de commissie goed zijn werk moet kunnen doen. De VVD pleit ervoor dat de commissie met tussentijdse rapportages komt, als er urgente kwesties naar boven komen. De minister zegt dat Oosting de mogelijkheid heeft om dat te doen. D66 vraagt of de gespreksverslagen met de huidige ministers openbaar gemaakt kunnen worden. Van der Steur gaat dat in de ministerraad overleggen. GroenLinks-Kamerlid Van Tongeren wil dat premier Rutte het onderzoek gaat begeleiden en de Kamer informeert. Ook vraagt ze zich af of er genoeg expertise en budget is binnen de commissie. Er is geen beperking voor het budget, benadrukt minister Van der Steur. Ook zegt hij dat de commissie de vrijheid heeft om ict-expertise in te huren.",Politiek,https://nos.nl/artikel/2084734-van-der-steur-garandeert-bescherming-klokkenluiders-teevendeal.html
39002,2012-06-11 13:49:00,Coffeeshop verliest zaak wietpas,"De Maastrichtse coffeeshop Easy Going mag geen wiet verkopen aan mensen zonder wietpas. Dat heeft de rechter vandaag in een kort geding besloten. Easy Going mag wel weer open, als de zaak zich aan de regels houdt. Marc Josemans, eigenaar van de coffeeshop Easy Going, weigerde bij de invoering van de wietpas zich te houden aan de nieuwe regels. Zo hield hij geen ledenlijst bij en verkocht hij wiet aan buitenlanders. De Maastrichtse burgemeester Hoes besloot daarop de coffeeshop voor een maand te sluiten. Josemans wilde niet met de wietpas werken, omdat buitenlandse klanten niet voor zo'n pas in aanmerking komen. Volgens Josemans is dat discriminatie. De rechter zegt daar in zijn uitspraak niets over. Er loopt nog een bodemprocedure over de wietpas van alle Maastrichtse coffeeshophouders. Op 1 mei werd de wietpas in Limburg, Brabant en Zeeland ingevoerd.",Binnenland,https://nos.nl/artikel/382554-coffeeshop-verliest-zaak-wietpas.html
105524,2015-05-21 09:55:00,Rechtbank Groningen krijgt speciale aardbevingskamer,"De rechtbank Noord-Nederland krijgt een speciale aardbevingskamer: een afdeling die zich alleen bezighoudt met de schadeafwikkeling van aardbevingen die door gaswinning zijn veroorzaakt. Het idee voor een speciale kamer komt van hoogleraren van de Rijksuniversiteit Groningen. Die zeiden na de presentatie van het rapport van de Onderzoeksraad voor Veiligheid dat de rechtbank een bijzondere kamer voor aardbevingsgeschillen moest krijgen ""om het geschonden vertrouwen in de rechtsstaat te herstellen"". Een van de hoogleraren maakte gisteren op een avond in Middelstum bekend dat er zo'n kamer komt. Een woordvoerder van de rechtbank bevestigde dat aan RTV Noord. Eerder dit jaar besloot de Tweede Kamer dat de bewijslast in het aardbevingsgebied omgekeerd moet worden. Dat betekent dat de NAM moet aantonen dat schade niet door aardbevingen is veroorzaakt. ",Binnenland,https://nos.nl/artikel/2036870-rechtbank-groningen-krijgt-speciale-aardbevingskamer.html
216790,2020-10-22 16:53:00,Senaat VS zo goed als akkoord met benoeming rechter Amy Coney Barrett,"De commissie voor rechtspraak in de Amerikaanse Senaat heeft ingestemd met de voordracht van Amy Coney Barrett (48) voor een plaats in het Hooggerechtshof. De twaalf Republikeinse leden stemden voor, de tien Democraten leden boycotten de stemming. Ze verwijten de Republikeinen dat ze de benoeming van de conservatieve Barrett er voor de presidentsverkiezingen van 3 november doorheen willen drukken. De uitslag maakt de weg vrij voor een debat over de voordracht en de finale stemming, mogelijk maandag al. Omdat de Republikeinen meer dan de helft van de zetels in handen hebben, staat de beëdiging van Barrett vóór 3 november vast. Dat zou met name bij conservatieve christenen de doorslag kunnen geven om bij de presidentsverkiezingen op president Trump te stemmen, die Coney Barrett heeft voorgedragen. De leider van de Democraten in de Senaat, Chuck Schumer, typeert het benoemingsproces als een ""schijnvertoning vanaf het begin"". Hij verdedigde de boycot van zijn partijgenoten met het argument dat zij het proces geen legitimiteit willen geven. Barrett neemt in het Hooggerechtshof de plaats in van de als progressief bekend staande Ruth Bader Ginsbrug, die vorige maand overleed. Barrett is de derde conservatieve rechter die op voordracht van Trump wordt benoemd. Het Hooggerechtshof telt dan zes rechters die als conservatief en drie rechters die als progressief worden beschouwd. Omdat rechters voor het leven worden benoemd, zal het hof de komende jaren een conservatieve meerderheid houden. Dat zal zijn gevolgen hebben voor rechtspraak over thema's waarover Republikeinen en Democraten diepgaand van mening verschillen, zoals abortus en een zorgverzekering voor iedereen.",Buitenland,https://nos.nl/artikel/2353357-senaat-vs-zo-goed-als-akkoord-met-benoeming-rechter-amy-coney-barrett.html
219374,2020-12-17 14:30:00,"Kamer: lessen trekken uit rapport, maar eerst ouders compenseren","Het snoeiharde rapport over de kinderopvangtoeslagaffaire moet consequenties hebben, maar het belangrijkste is dat de gedupeerde ouders nu zo snel mogelijk worden gecompenseerd. Dat vindt de Tweede Kamer. SP-leider Marijnissen noemt de conclusies van de parlementaire ondervragingscommissie ""heel helder"". Volgens haar is het kabinet verantwoordelijk voor het vernielen van de levens van de gedupeerde gezinnen. Ze vraagt zich af of een kabinet dat betrokken is bij het schenden van rechtsbeginselen nog wel geloofwaardig is. ""Ik kan het in ieder geval niet uitleggen."" Nog voor de verkiezingen moet er een Kamerdebat komen, vindt Marijnissen. ""Maar we moeten vooral geen dag langer meer wachten met compensatie."" Dat is voor Henk Nijboer van de PvdA ook het belangrijkste. ""De ouders gaan een hele zware Kerst in. Dat is heel slecht en beschamend. Mensen zijn de vernieling in geholpen en zitten tot op de dag van vandaag in de ellende."" Het kabinet heeft een half miljard euro uitgetrokken voor die compensatie, maar van de duizenden ouders zijn er nog maar een paar honderd gecompenseerd. PVV-leider Wilders wijst de vinger naar het huidige en vorige kabinetten: ""Dit is dus het Nederland van Rutte en Asscher. Een overheid die mensen keihard in de steek laat, de rechtsstaat opzijzet en onschuldigen zonder enige gêne criminaliseert en collectief de andere kant opkijkt. De Nederlandse overheid is totaal losgezongen van de burger."" Farid Azarkan van Denk spreekt van een ""politieke doodzonde"", omdat veel bewindspersonen al veel eerder op de hoogte waren van de problemen, maar niets deden. ""Het is aan henzelf om conclusies te trekken, maar ik zou me kapot schamen."" Bekijk hier de eerste reacties uit de Tweede Kamer: CDA-Kamerlid Pieter Omtzigt, die samen met SP'er Renske Leijten de zaak aan het rollen bracht, vindt dat de kern van de rechtsstaat is geschaad: de verhouding tussen de burger en de overheid. ""Maar het is wat snel om binnen een uur na de presentatie al politieke conclusies te trekken."" Hij verwacht van het kabinet dat het zich nu eerst op de ouders richt en daarna begint met het herstellen van de rechtsstaat. Bekijk hier de reactie van Omtzigt: Gert-Jan Segers, voorman van regeringspartij ChristenUnie, vindt ook dat de vraag gesteld moet worden of het kabinet nog wel geloofwaardig is. ""De overheid moet een schild zijn voor de zwakkeren. Als dat zo misgaat, is dat een terechte vraag. Vandaag zien we wat er gebeurt als het systeem het wint van menselijkheid."" D66 noemt de hele zaak een zwarte bladzijde in de geschiedenis van de Nederlandse politiek en rechtsstaat. ""Niemand binnen de overheid nam echt verantwoordelijkheid"", zegt Kamerlid Steven van Weyenberg. Net als de meeste partijen in de Tweede Kamer wil hij dat het huidige toeslagensysteem wordt afgeschaft en vervangen wordt door een eenvoudiger systeem. Helma Lodders van de VVD erkent dat alle onderdelen van de overheid, zowel de politiek, de ambtenarij als de rechters, ""collectief gefaald"" hebben. Zij wil nog niet praten over politieke consequenties. ""Voor mij staan vandaag de ouders centraal. Die moeten zo snel mogelijk gecompenseerd worden.""",Binnenland,https://nos.nl/artikel/2361036-kamer-lessen-trekken-uit-rapport-maar-eerst-ouders-compenseren.html
91137,2014-10-08 17:23:00,Komt Sinterklaas met gele Pieten?,"Het duurt nog meer dan een maand voordat Sinterklaas in Nederland aankomt, maar de intocht lijkt spannender te worden dan ooit. Want welke kleur zullen de Pieten dit jaar hebben? Sint komt op 15 november aan in Gouda, stad van kaas en kaarsen. De stad moet flink geworsteld hebben met de beslissing over kleur van de Pieten, na alle discussies die erover zijn gevoerd. Kan zwart wél, omdat het de kleur van roet is en Piet in de schoorsteen zo vies is geworden? Of kan het echt niet meer, omdat mensen met een donkere huidskleur zich erdoor gediscrimineerd voelen en het hen te veel herinnert aan het slavernijverleden? Volgende week wordt de kleur van Piet bekendgemaakt, onthulde burgemeester Milo Schoenmaker gisteren. Maar radiozender Gouda FM denkt het al te weten: Piet krijgt een ""Goudse kleur"". ""Naar verwachting zal de piet een gele kleur krijgen, de kleur van kaas, waar Gouda om bekendstaat"", schrijft de zender op zijn website. De gemeente wil het verhaal bevestigen noch ontkennen. En ook de NTR, die de intocht traditiegetrouw uitzendt, hult zich in stilzwijgen. ""Kijk zelf maar naar de intocht,"" laat een woordvoerder weten. De officiële website van de intocht is erg kleurrijk. Veel geel, maar ook rood en paars. En onderaan staat een balk in alle kleuren van de regenboog. Valt daar iets uit af te leiden? Het blijft nog even het best bewaarde geheim van Gouda. Pas volgende week is het geheim geen geheim meer.",Opmerkelijk,https://nos.nl/artikel/707724-komt-sinterklaas-met-gele-pieten.html
235681,2022-01-21 16:01:00,Tarik Z. wordt definitief niet vervolgd om boodschap in video,"Tarik Z. wordt definitief niet vervolgd voor de video die hij vorig jaar februari op Instagram zette. Daarin richtte hij zich opnieuw tot de NOS. Het Gerechtshof Arnhem-Leeuwarden ziet onvoldoende reden om het Openbaar Ministerie opdracht te geven tot vervolging over te gaan. De NOS en de NPO deden aangifte omdat het filmpje door hen als bedreigend werd ervaren. Vooral omdat Z. een paar jaar eerder, in 2015, gewapend met een neppistool zendtijd eiste in de studio van het NOS Journaal. Nadat het OM besloot Tarik Z. niet voor de uitlatingen in de video te vervolgen, eisten NOS en NPO in een zogeheten artikel-12-procedure dat het OM daartoe alsnog zou worden gedwongen. Op 23 februari 2021 plaatste Z. een videoboodschap op zijn Instagramaccount. Daarin zei hij: ""Jullie kennen me waarschijnlijk als de jongen die zes jaar geleden het NOS journaal is binnengevallen."" Even verderop zegt hij dat hij zijn leven na zes jaar weer heeft opgepakt. Maar volgens hem is er ""sindsdien niets veranderd bij de NOS en de publieke omroep"". Hij eindigt het filmpje met de woorden: ""Jullie worden voor de gek gehouden. En daarom ben ik terug."" Het Hof zegt het goed voorstelbaar te vinden dat de video gevoelens van onveiligheid bij medewerkers van de NOS en NPO heeft opgeroepen. Ook spreekt het van ""maatschappelijk onwenselijke gedragingen"" door Z. Zijn uitlatingen zijn echter onvoldoende concreet om het OM alsnog tot vervolging te dwingen, zo luidt het oordeel. Ook wijst het Hof erop dat Z. kritisch naar zichzelf en zijn daad in 2015 is gaan kijken, en dat hij zou hebben geleerd van wat hij toen aanrichtte. Ook heeft hij verklaard dat hij alleen nog via sociale media zijn mening wil verkondigen. Dit alles is voldoende voor het Hof om het beklag van de NOS en de NPO af te wijzen.",Binnenland,https://nos.nl/artikel/2413960-tarik-z-wordt-definitief-niet-vervolgd-om-boodschap-in-video
219931,2020-12-31 06:02:00,Wiettelers spannen zaak aan om 'oneerlijke' loting voor proef,"Negen aspirant-wiettelers hebben een kort geding aangespannen tegen de ministeries van Volksgezondheid en Justitie over de wietproef. De telers zijn het niet eens met de manier waarop de loting is gegaan. Begin deze maand werden uit zo'n veertig aanmeldingen tien telers gekozen die mogen meedoen aan de proef. Die telers ondergaan nu een screening op basis van de wet Bibob. Als uit die screening geen bezwaren blijken, mogen de telers daadwerkelijk gaan deelnemen aan de proef. Tenminste negen van de uitgelote telers maken in de gezamenlijke zaak bezwaar tegen de manier waarop de loting is verlopen. Ze vinden dat er niet is gekeken naar de locatie, teeltervaring en een ""deugdelijke financiële onderbouwing"". In het regeerakkoord is afgesproken dat er een experiment komt met legale wietteelt. In tien gemeenten wordt straks legale wiet verkocht. De coffeeshops in die plaatsen worden bevoorraad door de geselecteerde kwekers. Die moeten binnen de proef elk 6500 kilo legale wiet per jaar gaan kweken. Advocaat Errol Opering voert de zaak namens de negen telers, die anoniem willen blijven. Volgens hem hebben meerdere gemeentebesturen aangegeven maar één teler binnen de gemeente te willen en zijn er nu gemeenten met meer ingelote telers. Verder zegt de advocaat te vermoeden dat één van de ingelote partijen zich zeven keer heeft ingeschreven. ""Opportunisme is beloond"", aldus Opering. De telers willen dat de ministeries de aanvragen opnieuw beoordeelt en op basis daarvan een nieuwe loting uitschrijft. De lijst met de tien ingelote telers is niet bekendgemaakt. Het kort geding dient op 7 januari. Een woordvoerder van het ministerie wil niet vooruitlopen op de zaak.",Binnenland,https://nos.nl/artikel/2362598-wiettelers-spannen-zaak-aan-om-oneerlijke-loting-voor-proef.html
87429,2014-08-07 11:30:00,Nieuw Gaza-protest niet beperkt,"Politie, justitie en gemeente hebben geen extra voorwaarden verbonden aan een vredesdemonstratie, die zondag in Utrecht wordt gehouden. Amsterdam verbood pro-Gaza-demonstranten eerder expliciet om gezichtsbedekkende kleding te dragen of vlaggen van ISIS mee te dragen. Utrecht behandelt de demonstratie als ""een reguliere demonstratie"", zegt een woordvoerster van de gemeente. Dat betekent dat de vrijheid van meningsuiting voorop staat, maar dat agressie en racistische uitlatingen ""in welke vorm dan ook"" niet getolereerd worden. ""De politie zal er zondag scherp op toezien dat er tijdens de demonstratie geen discriminerende en opruiende teksten worden geroepen of getoond als vlag"", aldus de gemeente. Voor de vredesmars van aanstaande zondag hebben zich op Facebook ruim duizend mensen aangemeld. De demonstratie wordt georganiseerd door onder meer Utrecht4Palestina, de SP, de Internationale Socialisten en Christian Peacemaker Team. De organisatie zegt dat iedereen welkom is. ""Spandoeken, vlaggen en megafoons zijn welkom, mits ze een positieve boodschap uitdragen. Laat je niet provoceren, een vreedzaam geluid is een krachtiger boodschap."" Zij voegt er nog aan toe geen antisemitisme of (verbaal) geweld te willen.",Binnenland,https://nos.nl/artikel/683773-nieuw-gaza-protest-niet-beperkt.html
89259,2014-09-08 12:52:00,Watersnood brengt rivalen dichterbij,"De overstromingen in Kashmir leiden tot toenadering tussen India en Pakistan. De premiers van de twee aartsrivalen hebben elkaar hulp aangeboden. Bij de overstromingen zijn zeker 280 mensen omgekomen. De Indiase premier Narendra Modi schreef zijn Pakistaanse collega Nawaz Sharif dat hij in deze tijd van nood alle mogelijk hulp aanbiedt. Sharif liet weten dat zijn land klaarstaat hetzelfde te doen. Volgens correspondent Joeri Boom is dat opvallend, omdat de buurlanden al sinds hun stichting in 1947 om Kashmir strijden. ""Kashmir wordt opgeëist door beide landen. Er loopt een bestandslijn dwars door het gebied. Die grens is potdicht. Elkaar helpen zal in de praktijk dus niet eenvoudig zijn, maar het is wel van symbolisch belang."" Er zijn in het verleden oorlogen gevoerd over Kashmir. De afgelopen weken liepen vredesonderhandelingen stuk. Bij de bestandslijn waren beschietingen. Volgens Boom lijkt het erop dat die het initiatief waren van het Pakistaanse leger. ""Sharif zoekt toenadering met India omdat hij problemen wil oplossen. Het leger ziet dat niet zitten."" Na zes dagen van hevige regenval zijn duizenden huizen verwoest, en zitten honderdduizenden mensen vast. Modi noemt de overstromingen een nationale ramp. Indiase reddingswerkers zijn dag en nacht bezig. Srinagar, de hoofdstad van het Indiase deel van regio Kashmir, staat onder water. Mensen wachten op daken van de huizen op redding. Hulpdiensten hebben luchtbruggen ingesteld. Met helikopters en vliegtuigen worden mensen uit gebieden gehaald die door het water zijn afgesneden. In Pakistan heeft een overstroomde rivier huizen en vee weggevaagd in 600 dorpen. Pakistan heeft het leger ingezet om de burgers te redden.",Buitenland,https://nos.nl/artikel/695919-watersnood-brengt-rivalen-dichterbij.html
173313,2018-04-14 14:45:00,'Jumbo-supermarkten speelden medische gegevens personeel door',"Een aantal Brabantse Jumbo-vestigingen heeft ongevraagd medische gegevens van medewerkers doorgespeeld aan een extern bedrijf voor een subsidieaanvraag. Dat meldt het NPO Radio 1-programma Radar. Deskundigen betwijfelen of die werkwijze is toegestaan. Een aantal vestigingen van de supermarkt rond Breda vroeg medewerkers voor dossieronderzoek een vragenlijst in te vullen. Personeel dat op de enquête liet weten psychische klachten te hebben gehad, kreeg volgens Radar het schriftelijke verzoek meer informatie te verstrekken. Wie dat niet deed, zou volgens de brief ""consequenties"" riskeren. Het bedrijf zou zelfs hebben beweerd dat het wettelijk verplicht is om de informatie te verstrekken. Volgens Jumbo hebben de winkels ""met de beste bedoelingen"" gehandeld. Het beleid zou erop gericht zijn om medewerkers met een beperking aan te kunnen nemen en ze zo goed mogelijk te ondersteunen. Volgens Radar werden de medewerkers niet over die ondersteuning geïnformeerd. Arbeidsrechtsadvocaat Elise van Es van advocatenkantoor Legalitas zegt tegen Radar dat Jumbo dergelijke gegevens niet mag verzamelen. Ook is het niet toegestaan om de gegevens op te slaan noch om ze door te sturen naar een externe partij. De Autoriteit Persoonsgegevens zegt van de zaak op de hoogte te zijn. ""[Een werkgever] mag geen informatie over je gezondheid verzamelen, niet delen en je mag uiteraard ook niet zonder een arts medische gegevens interpreteren"", laat de toezichthouder weten aan Radar.",Binnenland,https://nos.nl/artikel/2227278-jumbo-supermarkten-speelden-medische-gegevens-personeel-door.html
42572,2012-08-16 12:09:00,Hut gestolen bij hunebedcentrum,"Bij het Hunebedcentrum in Drenthe is een complete schuur gestolen. Het gaat om een 'graanspieker': een hut van leem, hout en riet op vier palen. De schuur stond bij de ingang van het centrum in Borger. Hij is ongeveer 3,5 meter hoog en weegt zo'n duizend kilo. Het gebouwtje is een replica van een graanspieker van 5500 jaar oud, de tijd dat in Drenthe de landbouw ontstond en de hunebedden werden gebouwd. Omdat de hut zo zwaar is, moet hij volgens het Hunebedcentrum ""met grof geschut"" zijn verwijderd. Waar de hut stond zijn bandensporen te zien. Bij het Hunebedcentrum heeft zich iemand gemeld die zegt dat hij de schuur gisterochtend zo'n 20 kilometer verderop op een dieplader, een grote vrachtwagen met oplegger, heeft zien staan. Het Hunebedcentrum heeft geen idee wie de graanspieker gestolen kan hebben. ""Je kunt hem niet doorverkopen en je zet hem ook niet op Marktplaats"", zegt adjunct-directeur Wolters. Het centrum houdt rekening met een stunt.",Binnenland,https://nos.nl/artikel/407528-hut-gestolen-bij-hunebedcentrum.html
17478,2011-04-06 16:58:00,Brandgevaarlijke hennepteelt zwaarder bestraft,"Door redacteur Merlijn Stoffels Politie en justitie gaan harder optreden tegen hennepkwekers die brandgevaar veroorzaken. Tot nu toe werden ze alleen bestraft voor illegale teelt, maar voortaan worden ze ook vervolgd voor de gevaren van hun kwekerij voor de buren. Hennepkwekerijen zijn vaak de oorzaak van branden en waterschade in woonhuizen, blijkt uit nieuwe verzekeringscijfers. Verzekeraars krijgen naar schatting elk jaar ruim 1000 hennepgerelateerde meldingen binnen. Die omvatten ruim 100 miljoen euro aan schadeclaims. De branden worden meestal veroorzaakt door ondeugdelijke elektriciteits- en besproeiingsinstallaties. De politie treft levensgevaarlijke installaties aan bij meer dan de helft van de 5000 kwekerijen die jaarlijks worden opgerold. Ze vormen een gevaar voor de kwekers zelf, maar in het geval van een rijtjeshuis of flat ook voor hun buren. Vaak zijn de buren niet op de hoogte van het bestaan van de kwekerij en het gevaar dat ze lopen. En dat is onaanvaardbaar, zegt voorzitter Bart Nieuwenhuizen van de taskforce georganiseerde hennepteelt. Voor het in gevaar brengen van de buren gaat het Openbaar Ministerie voortaan forse celstraffen eisen. De maximale straffen worden zes jaar cel bij gevaar voor andermans bezittingen, negen jaar bij risico voor omwonenden en vijftien jaar als er iemand omkomt. De straf komt boven op de reguliere straf voor het telen van hennep. Het OM kan deze straffen alleen eisen als het kan aantonen dat de buren een reëel risico hebben gelopen door de kwekerij. De politie heeft daarom een nieuwe werkwijze ontwikkeld. Het belangrijkste verschil is dat de politie meer recherchewerk moet doen bij de opgerolde kwekerijen. Zo moeten er bijvoorbeeld foto's gemaakt worden van de ondeugdelijke apparatuur. Ook de ligging van de kwekerij ten opzichte van de buren wordt vastgelegd. Bij het verzamelen van bewijs krijgt de politie hulp van de energieleveranciers. De elektriciens die meegaan op controle moeten een rapport opstellen over de gevaren van de installaties. Het Openbaar Ministerie in Den Bosch heeft het afgelopen jaar al geëxperimenteerd met de nieuwe aanpak. Dat leidde daar al tot hogere straffen. Volgens Nieuwenhuizen wordt de Bossche proef nu in het hele land overgenomen. Hij hoopt dat mensen voortaan wel drie keer nadenken voordat ze een hennepkwekerij beginnen. ",Binnenland,https://nos.nl/artikel/231063-brandgevaarlijke-hennepteelt-zwaarder-bestraft.html
156110,2017-06-19 10:35:00,Buitenlandse hulp voor Portugese brandweer,"Blusvliegtuigen uit Frankrijk, Spanje en Italië helpen de Portugese brandweer vandaag bij de bestrijding van de enorme bosbrand in Midden-Portugal. Het dodental van de natuurbrand in de regio Pedrógão Grande is opgelopen naar 62. De Portugese regering heeft gisteren drie dagen van rouw afgekondigd om de slachtoffers te gedenken. De Portugese premier Costa spreekt van ""de grootste nationale tragedie als gevolg van een bosbrand van de afgelopen jaren"". Er wordt ook melding gemaakt van 62 gewonden, van wie er twee zwaargewond zijn. Zo'n 1000 brandweerlieden zijn dag en nacht in touw om het vuur te bestrijden. Twee dagen na het uitbreken van de brand klinkt er kritiek op de overheid; er zijn grote fouten gemaakt bij het beheer van het bosgebied, zegt een belangrijke natuurbeschermingsorganisatie. De brand brak zaterdagmiddag uit, vermoedelijk na een blikseminslag. Langdurige droogte, hoge temperaturen en een aanhoudende wind maken dat het vuur snel om zich heen grijpt. Verdroogde bosjes en planten jagen het vuur ook laag bij de grond aan. Op verschillende plekken in het gebied woedt brand. De meeste doden vielen onder bewoners van het gebied die in de auto op de vlucht waren geslagen voor de brand en werden ingehaald door het vuur. In een groot gebied zijn alle wegen afgezet. Gisteren werden in totaal 156 bosbranden gemeld in Portugal, maar de meeste werden snel bedwongen. ",Buitenland,https://nos.nl/artikel/2178921-buitenlandse-hulp-voor-portugese-brandweer.html
136584,2016-08-17 16:49:00,Rechter Brazilië twijfelt aan overval op Amerikaanse zwemmer Lochte,"Een rechter in Brazilië heeft de Amerikaanse zwemmers Ryan Lochte en James Feigen verboden om het land te verlaten. De twee zouden tegenstrijdige verklaringen hebben afgelegd over de overval waar ze het slachtoffer van zouden zijn geweest, melden Braziliaanse media. Lochte is inmiddels al teruggekeerd naar de Verenigde Staten, heeft zijn vader bevestigd. Feigen heeft tegen een Amerikaanse krant gezegd dat hij nog steeds in Brazilië is maar verder niets kan zeggen. Lochte en drie andere Amerikaanse zwemmers zijn naar eigen zeggen overvallen toen ze zaterdagnacht in een taxi terugkeerden van een feest na het einde van het zwemtoernooi in Rio. Gewapende mannen met politiepenningen dwongen de taxi naar de kant. Daarna werden de Amerikanen beroofd. Ze mochten hun mobiel houden. De vier deden in eerste instantie geen aangifte, volgens Lochte omdat ze niet in de problemen wilden komen. De zaak kwam toch aan het licht doordat de moeder van Lochte erover sprak in de media. De politie ondervroeg daarna Lochte en een van de andere zwemmers, waarschijnlijk Feigen. Hun verklaringen komen dus niet overeen. Politieonderzoek heeft tot dusver niets opgeleverd. De taxichauffeur die de zwemmers vervoerde is niet gevonden. Ook hebben zich geen getuigen gemeld. Volgens de advocaat van Lochte is het verhaal 100 procent waar en heeft de zwemmer na de overval direct persoonlijke bewaking ingehuurd en is hij zijn hotelkamer niet meer af geweest. Lochte heeft zijn verhaal ook verteld in de Today Show van NBC. Volgens zijn advocaat heeft Lochte er totaal geen belang bij om de overval te verzinnen. Het verhaal over een gewapende overval ligt gevoelig in Rio, dat kampt met veel criminaliteit. De autoriteiten vrezen voor slechte reclame voor de stad. Sporters en bezoekers van de Olympische Spelen zijn vooraf gewaarschuwd voor straatcriminaliteit en er zijn 85.000 soldaten en agenten ingezet om de Spelen te beveiligen.",Buitenland,https://nos.nl/artikel/2126430-rechter-brazilie-twijfelt-aan-overval-op-amerikaanse-zwemmer-lochte.html
72617,2013-12-09 22:30:00,Duitse pakjesdrone landt bij Bonn,"Behalve het Amerikaanse internet-warenhuis Amazon onderzoekt ook Deutsche Post DHL of het in de toekomst pakketjes kan laten bezorgen door onbemande mini-helikopters. Het bedrijf gaf vandaag een demonstratie. Een drone in DHL-kleuren kwam vanuit het centrum van Bonn over de Rijn aangevlogen en landde precies op een gemarkeerde plek voor het eigen hoofdkwartier. De mini-helikopter die vandaag in Bonn werd getoond is een prototype. Hij kan pakketjes van zo'n 2,5 kilo aan en kost zo'n 40.000 euro. Hij is bedoeld voor de levering van geneesmiddelen en voedsel in gebieden die met de auto moeilijk bereikt kunnen worden. Amazon-baas Jeff Bezos liet vorige week op de Amerikaanse televisie zien hoe hij in de toekomst met drones paketjes met een gewicht tot twee kilo wil afleveren. Deutsche Post-chef Frank Appel moet dat knarsetandend hebben aangezien. Zijn bedrijf maakte in september al bekend dat het bedrijf de inzet van drones overweegt.",Opmerkelijk,https://nos.nl/artikel/584667-duitse-pakjesdrone-landt-bij-bonn.html
246099,2022-11-22 20:40:02,Voorzichtig positieve reacties op kabinetsplan 'stopbonus' voor boeren,"Het kabinet komt met een plan om een stopbonus in te voeren voor boeren die in natuurgebieden veel stikstof uitstoten. Boerenorganisaties zijn in eerste instantie voorzichtig positief, maar houden ook een slag om de arm omdat de definitieve plannen pas vrijdag gepresenteerd worden. ""Het is in lijn met het advies van Remkes om een goede regeling aan te bieden"", zegt een woordvoerder van brancheorganisatie LTO Nederland. Volgens de plannen van het kabinet moeten boeren vanaf april volgend jaar een aanbod krijgen. Ze kunnen innoveren, verhuizen of stoppen. Als een boer stopt, krijgt hij 120 procent van de waarde van zijn boerderij. ""Dat is een aantrekkelijk aanbod. Daarmee hoop je dat boeren vrijwillig de keuze kunnen maken om te stoppen"", zegt LTO. Bart Kemp van actiegroep Agractie noemt het ""een goede zaak"" als er een vrijwillige regeling komt. ""Daarmee wordt met een goede rechtspositie het gesprek met boeren aangegaan"", zegt Kemp in Nieuws & Co op NPO Radio 1. Boeren hoeven niet aan de regeling mee te werken, maar dan krijgen ze wel te maken met strengere milieueisen en wordt het veel moeilijker om door te gaan, blijkt uit de plannen. ""Wat ik hoor over strengere milieueisen, en dat het als een soort oprotpremie gaat functioneren, dat lijkt ons echt geen goede ontwikkeling"", zegt Kemp. Als er toch dwang komt voor boeren om te stoppen ""gaan we dat niet accepteren"", stelt hij. Natuurorganisatie Mobilisation for the Environment (MOB) is blij met het plan van het kabinet. ""Hierdoor kan snel veel stikstof worden gereduceerd"", zegt voorzitter Johan Vollenbroek. Wel vindt MOB dat het plan ""drie jaar te laat"" komt. Verder vraagt de natuurorganisatie zich af hoe het kabinet kijkt naar industriële uitstoters, aangezien dat ook piekbelasters kunnen zijn. De Boer Burger Beweging (BBB) is beduidend minder enthousiast. ""Het kabinet wil boeren verleiden met een stok"", zegt de partij van Caroline van der Plas over de stopbonus en de mogelijk strengere milieueisen. ""Alleen dit kabinet kan zoiets."" Ook vraagt BBB zich af hoe de 120 procent van de waarde van de boerderij wordt bepaald, omdat volgens de partij boerderijen rondom de Natura 2000-gebieden ""hun waarde hebben verloren"".",Binnenland,https://nos.nl//artikel/2453494-voorzichtig-positieve-reacties-op-kabinetsplan-stopbonus-voor-boeren
238407,2022-04-06 08:26:00,Veertien jachten van Russische eigenaren in Nederlandse werven aan de ketting,"De douane heeft bij Nederlandse jachtbouwers veertien jachten van Russische eigenaren onder verscherpt toezicht gesteld. Het gaat om twaalf jachten in aanbouw, waaronder superjachten van meer dan 35 meter, en twee jachten in onderhoud. Dat meldt minister Hoekstra van Buitenlandse Zaken in een brief aan de Tweede Kamer. De luxeschepen mogen het land niet uit vanwege de sancties tegen Rusland, president Poetin en honderden rijke zakenlieden die hem steunen. De jachten mogen ook niet formeel geleverd en overgedragen worden aan de eigenaren. De douane onderzocht de markt van jachtbouwers en -handelaren. ""We merken dat de werven in Nederland ondanks de grote impact van de sancties volledig meewerken"", zegt Nanette van Schelven, directeur-generaal Douane. Bij vijftien werven en vijf handelaren loopt nog een nader onderzoek. Raken de sancties iedereen? Juristen hebben het voor Nieuwsuur uitgezocht en wat blijkt: een machtige en steenrijke groep oligarchen glipt door de mazen van de sancties door: Hoekstra schrijft ook dat er inmiddels 516 miljoen euro aan tegoeden is bevroren en dat er voor 155 miljoen aan transacties is tegengehouden. Verder controleert de Douane vrachtzendingen naar Rusland en Belarus. Er zijn onder meer 30.000 containers onderzocht. Bij 53 vrachtzendingen wordt nader bekeken of daarmee de sanctiemaatregelen worden overschreden. De uitvoering van de sancties komt in Nederland langzaam op gang. Oud-minister Blok is maandag aangesteld als coördinator sanctienaleving. Hij moet toezicht gaan houden op het bevriezen van Russische tegoeden in ons land, het tegengaan van financiële transacties en het beslag leggen op huizen en boten van Russische oligarchen. Vanuit Moskou is woedend gereageerd op de beslaglegging op Russische eigendommen in het buitenland, zoals de veertien jachten in Nederland. De voormalige Russische president en eerste minister Dmitri Medvedev spreekt van diefstal. Via rechtszaken zal Moskou proberen de eigendommen weer terug te krijgen. Die juridische strijd zal volgens Medvedev, lid van de Russische Veiligheidsraad, worden gevoerd in de VS, Europa en internationale rechtbanken.",Politiek,https://nos.nl/collectie/13888/artikel/2424065-veertien-jachten-van-russische-eigenaren-in-nederlandse-werven-aan-de-ketting
135837,2016-08-03 20:07:00,Tienduizenden Rio-vrijwilligers in de rij voor schoenen,"Ze doen het allemaal voor een tas vol olympische dromen en een mooi avontuur: de 50.000 vrijwilligers van de Olympische Spelen verzamelden zich vandaag in Rio de Janeiro. Ze kregen daar accreditaties, loopschoenen en andere benodigdheden. Het was druk bij de afhaalpunten, maar verslaggever Marjolein Hogervorst merkt dat de organisatie strak geregisseerd was. Nederlander Matthijs Wiersma is een van de mensen die op het distributiecentrum werkt: ""Het is bijzonder druk, Brazilianen laten dingen graag tot het laatst liggen"", lacht hij. De meeste vrijwilligers komen niet uit de miljoenenstad waar de Spelen worden gehouden: een op de vier komt uit Rio. Bijna 6000 van alle vrijwilligers komen uit het buitenland, zoals de VS, Duitsland en Australië. Zij moeten de reis naar Brazilië en onderdak zelf betalen.",Buitenland,https://nos.nl/artikel/2122960-tienduizenden-rio-vrijwilligers-in-de-rij-voor-schoenen.html
181513,2018-09-18 15:51:00,Wat gebeurt er met jouw koopkracht in 2019? Bekijk het hier,"De meeste huishoudens hebben volgend jaar meer te besteden, gemiddeld 35 euro per maand. Maar niet iedereen gaat erop vooruit. Dat constateert het Nationaal Instituut voor Budgetvoorlichting (Nibud), dat de koopkrachtveranderingen voor honderd voorbeeldgezinnen heeft berekend. Van deze honderd gaan er vijf op achteruit, veelal werkenden met een lager inkomen. De grootste procentuele koopkrachtdaling is -0,9 procent, de grootste stijging +2,8 procent. Die -0,9 procent (26 euro per maand) betreft een koppel met een kind waarvan de een 25.000 euro en de ander 10.000 bruto verdient. Die +2,8 procent (65 euro per maand) is voor een kinderloos koppel, van wie er een werkt en 35.000 euro verdient. Dat is ongeveer het modale inkomen in Nederland. Het Nibud heeft de koopkracht voor 100 voorbeeldgezinnen doorgerekend. Bekijk hieronder wat er volgend jaar met jouw koopkracht gebeurt. Kies voor de situatie die (het meest) overeenkomt met die van jou: Eerder vandaag kwam het Centraal Planbureau ook al met koopkrachtcijfers. De lagere inkomens gaan er volgend jaar minder in koopkracht op vooruit dan de midden- en hogere inkomens, blijkt daaruit. De groep met huishoudens die maximaal 23.700 bruto verdienen, krijgen er in doorsnee 1 procent koopkracht bij. De groepen die meer dan 23.700 verdienen krijgen er in doorsnee 1,6 procent bij. In het algemeen gaat een gemiddeld huishouden er volgend jaar 1,5 procent in koopkracht op vooruit. Dit cijfer lekte vorige week al uit. Van alle huishoudens gaat 95 procent erop vooruit en 5 procent erop achteruit. De gemiddelde werkende krijgt er 1,6 procent koopkracht bij en een gepensioneerde 1,4 procent. Een uitkeringsgerechtigde moet het met minder koopkrachtstijging doen: 0,8 procent. Dat werkenden er meer bij krijgen dan uitkeringsontvangers strookt met het idee van het kabinet dat werken meer moet lonen. De koopkracht gaat vooral omhoog door stijgende lonen en lagere lasten op arbeid. Bij deze cijfers gaat het steeds om de doorsnee koopkrachtstijging van een groep. Dat betekent dat er binnen die groep dus ook mensen zijn van wie de koopkracht meer of juist minder stijgt dan het doorsnee cijfer. Bekijk hier de koopkrachtcijfers van het CPB voor de verschillende groepen: Met koopkracht wordt bedoeld hoeveel je met je geld aan spullen en diensten kunt kopen. Het CPB voorspelt de koopkrachtverandering: hoeveel kunnen huishoudens volgend jaar meer of minder kopen dan dit jaar? Stijgt de koopkracht, dan heb je doorgaans meer geld om te besteden. Jouw koopkracht verandert door invloeden van buiten en door veranderingen in je persoonlijke leven. Het CPB voorspelt alleen de koopkrachtverandering door die invloeden van buiten. Dat zijn de ontwikkeling van de lonen, de inflatie en (nieuw) beleid van de overheid. Dit heet de statische koopkracht. Maar als jouw persoonlijke omstandigheden veranderen, verandert je koopkracht ook. Denk aan het wisselen van baan, je gaat samenwonen, krijgt kinderen of gaat verhuizen. Dit heet de dynamische koopkracht. Maar dit is natuurlijk moeilijk te voorspellen, dus dat doet het CPB dan ook niet.",Politiek,https://nos.nl/artikel/2251003-wat-gebeurt-er-met-jouw-koopkracht-in-2019-bekijk-het-hier.html
3954,2010-04-16 20:43:00,Legerleider Bosnische moslims dood,"In Bosnië is een militair overleden tegen wie het Joegoslavië-tribunaal een procedure had lopen. Het is de 61-jarige Rasim Delic, in de jaren negentig bevelhebber van de moslimstrijdkrachten die Bosnië- Herzegovina van Joegoslavië wilden losmaken. In 2005 gaf Delic zich over aan het Joegoslavië-tribunaal. Dat wilde hem berechten voor oorlogsmisdaden die zijn strijders zouden hebben gepleegd tegen de Serviërs en de etnische Kroaten in Bosnië. Hem werd verweten dat hij de misdaden niet had voorkomen en dat hij de daders niet had gestraft. In 2008 werd Delic veroordeeld tot drie jaar cel. Zowel hij als de aanklager ging tegen dat vonnis in hoger beroep.",Buitenland,https://nos.nl/artikel/151178-legerleider-bosnische-moslims-dood.html
76442,2014-02-10 16:49:00,Staking bloemenveiling gaat door,"De vakbonden zetten de staking bij bloemenveiling FloraHolland voor onbepaalde tijd voort. Volgens de bonden is de directie niet bereid het sociaal plan aan te passen. De bonden en bloemenveiling FloraHolland kunnen het niet eens worden over de ontslagvergoeding van 200 werknemers die moeten vertrekken. FloraHolland heeft vanmorgen 1,5 miljoen euro extra op tafel gelegd, maar volgens de bonden is dat onvoldoende. ""Wij hebben nog geen enkele aanwijzing dat FloraHolland serieus overweegt met een verbeterd sociaal plan te komen"", aldus FNV-bestuurder Celil Coban. De staking komt voor de bloemenveiling ongelegen, omdat het erg druk is vanwege Valentijnsdag. Toch zijn er genoeg mensen die doorwerken, zodat de bloemenhandel volgens de veiling niet te veel vertraging oploopt. Consumenten die bloemen willen kopen, zullen waarschijnlijk weinig van de staking merken.",Economie,https://nos.nl/artikel/608994-staking-bloemenveiling-gaat-door.html
35962,2012-04-18 10:40:00,Breivik zwijgt over medestanders,"In Oslo is het proces tegen Anders Behring Breivik hervat. De derde dag is begonnen met het verder verhoren van de verdachte. De aanklagers zullen Breivik vooral vragen stellen over de periode 2001-2006, de tijd waarin de Noor zijn radicale opvattingen ontwikkelde. Breivik wordt onder meer bevraagd over zijn netwerk. Hij heeft gezegd dat hij zijn contacten met gelijkgezinden vooral via internet opdeed. In het verhoor kwam ook een reis ter sprake die hij maakte naar Liberia. Breivik verklaarde dat hij daar in 2001 een ontmoeting had met een Servische nationalist. Om het land binnen te komen, zou Breivik hebben gezegd dat hij werkte voor Unicef. De aanklagers wilden meer weten over de man die Breivik in Liberia zou hebben ontmoet, maar Breivik weigerde details te geven. De Serviër zelf heeft ontkend dat hij Breivik heeft ontmoet. Breivik wordt nog tot en met maandag verhoord door de aanklagers. Hij is aangeklaagd voor terrorisme en moord. Bij een bomaanslag in het centrum van Oslo kwamen op 22 juli vorig jaar 8 mensen om het leven, op het eiland Utoya vielen 69 doden.",Buitenland,https://nos.nl/artikel/363555-breivik-zwijgt-over-medestanders.html
250834,2023-04-02 20:57:14,Dodelijk ongeluk komt hard aan in Friese dorpen: 'Enorme klap voor iedereen',"De impact van het dodelijke ongeluk in het Friese dorp Jirnsum is groot in de gemeenschap. Bij het ongeluk kwamen gisteravond vier mannen om het leven uit de dorpen Sibrandabuorren en Britswert. ""Dit raakt veel mensen diep"", zegt burgemeester Jannewietske de Vries van de gemeente Súdwest-Fryslân. De slachtoffers waren twee mannen van 39 jaar, een van 35 en een van 41 jaar. ""Daar zit een grote vriendenkring omheen. Het zijn mannen uit de dorpen, het is een enorm harde klap voor iedereen"", zegt de burgemeester tegen Omrop Fryslân. Dat beaamt de voorzitter van het Dorpsbelang Sibrandabuorren. ""We kennen elkaar hier allemaal"", zegt Hedser Bruinsma. Samen met de andere dorpen zoekt ze naar een manier om de nabestaanden steun te geven. ""Als gemeente willen we alle steun geven aan alles wat nodig is. Alles wat de mensen maar troost kan geven."" Ook de burgemeester wil de nabestaanden zo goed mogelijk ondersteunen. ""Dit leidt tot zo'n verschrikkelijk diep verdriet bij de families, de naasten, vrienden, mensen uit de dorpen"", zegt De Vries. ""Vandaag proberen we het een beetje te verwerken."" Op de plek van het ongeluk zijn bloemen neergelegd. Bij het eenzijdige ongeluk raakte de auto van de weg, kwam tegen een boom en belandde daarna in de sloot. De slachtoffers overleden ter plaatse. Hulpdiensten hebben in de avond en een deel van de nacht onderzoek gedaan naar het ongeluk en de slachtoffers geborgen. De politie doet nog onderzoek naar de toedracht van het ongeluk. Een eerste sporenonderzoek geeft nog geen uitsluitsel, zegt een politiewoordvoerder. De politie heeft getuigen gesproken, maar zoekt nog meer getuigen. Mogelijk hebben fietsers het ongeluk zien gebeuren.",Omrop Fryslân,https://nos.nl//artikel/2469931-dodelijk-ongeluk-komt-hard-aan-in-friese-dorpen-enorme-klap-voor-iedereen
49852,2012-12-12 10:58:00,Export in oktober gestegen,"De omvang van de uitvoer en de invoer van goederen was in oktober 6 procent groter dan een jaar geleden. De groei is daarmee groter dan de voorgaande vier maanden. Een mooi cijfer, zegt een woordvoerder van het CBS, maar wel een cijfer met de nodige nuances. De eurocrisis houdt nog steeds flink huis en de Duitse economie zakt weg en dat tempert de vooruitzichten. Driekwart van de Nederlandse handel met het buitenland is met Europa, en de handel met Europese landen bleef achter, terwijl die met landen buiten Europa wel groeide. De handelscijfers voor oktober zijn beter dan die van het derde kwartaal. In de jongste sombere economische ramingen van De Nederlandsche Bank wordt de achterblijvende export in het derde kwartaal één van de oorzaken genoemd. De waarde van de export in oktober bedroeg 38,8 miljard euro. Dat is ruim 14 procent meer dan vorig jaar. De invoerwaarde bedroeg 35,2 miljard euro. Het handelsoverschot (export minus import) bedroeg dus 3,6 miljard euro en dat is 200 miljoen euro meer dan in oktober 2011. De vraag vanuit het buitenland naar aardolieproducten en aardgas steeg. Daardoor werd meer olie geïmporteerd en geraffineerd en vervolgens uitgevoerd. Ook werden meer andere grondstoffen geïmporteerd en geëxporteerd. De invoer van chemische producten steeg ook fors.",Economie,https://nos.nl/artikel/450699-export-in-oktober-gestegen.html
109954,2015-07-28 13:13:00,NAVO 'zeer solidair' met Turkije in strijd tegen terreur,"Alle NAVO-bondgenoten steunen Turkije in zijn aanpak van terrorisme. We zijn ""zeer solidair"" met de Turken, zei secretaris-generaal Stoltenberg na afloop van een spoedbijeenkomst in Brussel. Stoltenberg zei dat alle 28 lidstaten terrorisme veroordelen. Die vormt een bedreiging van de veiligheid van NAVO-landen en de internationale stabiliteit. ""Terrorisme is een wereldwijde dreiging, die geen grenzen, nationaliteit of godsdienst kent."" De NAVO-landen zijn het erover eens dat een lidstaat zich tegen terrorisme mag verdedigen. ""Dat is wat de NAVO ook doet in bijvoorbeeld Afghanistan"", aldus Stoltenberg. De bijeenkomst was bijeengeroepen op verzoek van Turkije. De regering in Ankara vroeg politieke steun voor aanvallen op IS-stellingen in Syrië en PKK-kampen in Noord-Irak. Het is de bedoeling om een bufferzone te creëren langs de grens. Dat Turkije steun zou krijgen voor de strijd tegen IS was al duidelijk. De Turkse strijd tegen de gewapende tak van de Koerdische beweging PKK ligt moeilijker. In de slotverklaring werd de PKK niet apart genoemd. Stoltenberg benadrukte dat er niet om militaire steun was gevraagd, maar alleen om politieke steun. ",Buitenland,https://nos.nl/artikel/2049290-navo-zeer-solidair-met-turkije-in-strijd-tegen-terreur.html
49697,2012-12-10 10:24:00,Australische dj's huilend op tv,"Twee dj's van het Australische radiostation 2Day FM hebben het stilzwijgen doorbroken dat hun was opgelegd na de dood van een Britse verpleegkundige. Deze vrouw verbond de twee door met de afdeling van het ziekenhuis waar Kate Middleton werd verpleegd toen ze last had van zwangerschapsmisselijkheid. De twee deden zich voor als koningin Elizabeth en prins Charles. De uitzending leidde tot veel ophef. Vrijdag werd de verpleegkundige, de 46-jarige Jacintha Saldanha, dood gevonden. Waarschijnlijk pleegde ze zelfmoord. De dj's verschenen op de Australische televisie met betraande gezichten. Ze zeiden dat ze gebroken en van de kaart zijn en dat ze dit niet hadden zien aankomen. Ze hopen dat het goed gaat met de familie van de vrouw, die een man en twee kinderen nalaat. Volgens correspondent Robert Portier is hun tv-optreden de opening van alle Australische kranten en tv-journaals. ""Iedereen wil weten hoe dit tot stand is gekomen en hoe ze omgaan met de beschuldiging dat ze 'bloed aan hun handen' hebben"", zegt Portier. Het Britse ziekenhuis diende dit weekeinde een officiële klacht in bij het radiostation 2Day News. Het ziekenhuis liet weten niet te begrijpen dat de grap, die van tevoren was opgenomen, was goedgekeurd door de directie. Er is een juridisch onderzoek gestart, waaruit moet blijken of de presentatoren of het radiostation vervolgd kunnen worden. Na de dood van Jacintha Saldanha is het programma van de dj's opgeheven en zendt het radiostation alleen muziek uit. Twee grote adverteerders hebben zich teruggetrokken. De dj's zaten tot nu toe op een een geheimgehouden plek, waar ze psychologische hulp kregen. Collega-dj's denken dat het nu over is met dit soort grappen op de Australische radio.",Koningshuis,https://nos.nl/artikel/449914-australische-dj-s-huilend-op-tv.html
38632,2012-06-04 23:16:00,Zes onterecht vast door dwaling,"Zes jonge mannen en vrouwen hebben jarenlang ten onrechte in de gevangenis gezeten, voor de moord op een Chinese vrouw in Breda in 1993. De zaak was volgens Nieuwsuur gebaseerd op valse verklaringen en achtergehouden bewijsmateriaal. De Hoge Raad krijgt een herzieningsverzoek van de procureur-generaal om de veroordeling van alle zes te herzien. Het is voor het eerst in de geschiedenis van de rechtspraak dat dit gebeurt. In de zomer van 1993 werd een 56-jarige vrouw vermoord in de keuken van een Chinees restaurant in Breda. De moord was bijzonder, omdat zes mensen ervoor werden veroordeeld. Na vele verhoren en langdurig onderzoek door de politie bekenden drie vrouwen hun betrokkenheid. Zij lapten er drie mannen bij, die altijd hebben gezegd dat ze onschuldig waren. Vier jaar geleden kwam er kritiek op de aanpak van politie en justitie. Onder leiding van rechtspsycholoog Peter van Koppen werd onderzoek gedaan naar de moord, dat resulteerde in een boek. De schrijvers oordelen hard over het politieonderzoek. ""Justitie heeft nagelaten onderzoek in andere richtingen te verrichten."" Ook oefende justitie volgens de onderzoekers een te grote druk op de verdachten uit en werd er niet verder gekeken naar andere mogelijke verdachten. Toch werden ze alle zes de verdachten veroordeeld tot aanzienlijke straffen. Allen hebben hun straf uitgezeten; de mannen een celstraf van 10 jaar, de vrouwen moesten tot 2 jaar de cel in voor medeplichtigheid.",Binnenland,https://nos.nl/artikel/380252-zes-onterecht-vast-door-dwaling.html
204744,2020-01-05 20:24:00,Liever tien kleine bosjes dan één groot bos,"Er moeten veel meer kleine bosjes komen in de EU. De Europese Commissie moet daarop inzetten door bijvoorbeeld boeren subsidies te geven voor het aanleggen van zulke bosjes op hun land. Dat zeggen twee Vlaamse wetenschappers, na jarenlang onderzoek naar kleine bossen in Europa. ""Kleine bosjes slaan per vierkante meter veel meer CO2 op dan grote bossen,"" zegt Pieter De Frenne, een van de onderzoekers. ""De temperatuur is er hoger, er valt meer licht binnen en daardoor groeien bomen sneller en krijgen ze meer bladeren. Ze slaan daardoor meer en sneller koolstof op."" De Frenne en zijn collega Kris Verheyen deden onderzoek naar kleine bossen van Litouwen tot Zuid-Frankrijk. Vaak waren ze kleiner dan een voetbalveld. Je zou misschien denken dat die bossen de opwarming van de aarde nauwelijks tegengaan, maar het tegendeel is het geval. In een bosje niet ver van Gent veegt Verheyen een stukje grond schoon. ""Kijk hier is de grond heel donker, dat betekent dat er veel CO2 in opgeslagen zit,"" zegt hij. Iets buiten het bos is de grond veel geler, wat duidt op minder CO2-opslag, legt hij uit in deze video: Verheyen: ""Wij kwamen erachter dat de kleine bossen overal in Europa heel veel van die donkere grond hebben. Daarom houden ze heel veel CO2 vast. Meer dan dezelfde oppervlakte in een groot bos."" Bossen zijn belangrijk in de nieuwe EU-plannen om klimaatverandering tegen te gaan. We moeten minder CO2 uitstoten, door bijvoorbeeld onze huizen beter te isoleren en meer groene energie te gebruiken, maar daarnaast moeten er ook veel meer bomen komen die CO2 uit de lucht halen, zei Eurocommissaris Timmermans half december bij de presentatie van de groene plannen. In de hele EU moeten er volgens de plannen 2 miljard bomen bij komen. Bij zulke grote aantallen kun je bijna niet om het aanleggen van kleine bosjes heen, zeggen de twee Gentse wetenschappers. De Frenne: ""Kleine gronden zijn waarschijnlijk veel makkelijker beschikbaar dan hele grote lappen grond, waar je dan een groot bos op moet aanplanten."" Boeren zouden moeten worden verleid met subsidies om de bossen ook echt aan te leggen. ""Nu krijgen boeren ook al subsidies voor natuurmaatregelen. Wij vinden dat een deel van de subsidies moet worden gegeven voor die kleine bosjes."" De Europese Commissie komt in maart met uitgewerkt plan om de natuur in Europa te verbeteren. Daar zullen naar verwachting niet alleen plannen in staan om grote bossen te behouden of aan te planten, maar ook om meer bomen in steden en kleinere bossen te planten.",Buitenland,https://nos.nl/artikel/2317468-liever-tien-kleine-bosjes-dan-een-groot-bos.html
114325,2015-10-06 12:49:00,'Makkelijker protesteren tegen privacyschending',"Bedrijven mogen gegevens van Europeanen niet zomaar meer doorsluizen naar de Verenigde Staten, oordeelde het Europees Hof vanmorgen. De privacybescherming in dat land is onvoldoende. Maar wat betekent dat voor burgers en bedrijven? We vroegen het aan juristen Ot van Daalen en Axel Arnbak van de Universiteit van Amsterdam. Vooralsnog blijven websites als Facebook en Google gewoon in de lucht. Pas als een privacywaakhond actie onderneemt, zou de doorgifte van data stopgezet kunnen worden. Dat zou forse problemen kunnen opleveren voor techbedrijven. Of dat gebeurt, is nog onduidelijk. Het College Bescherming Persoonsgegevens (CBP) zegt daarover nog geen uitspraken te kunnen doen. Het belangrijkste wat er verandert voor burgers, is dat ze makkelijker kunnen protesteren tegen privacyschendingen door Amerikaanse bedrijven, stelt Arnbak. ""Als Facebook zijn privacyvoorwaarden aanpast, zie je veel gebruikers protesteren"", aldus de onderzoeker. ""Maar tot nu toe konden ze daar weinig tegen doen."" Tot nu toe was namelijk onduidelijk wie precies de baas was over de data-doorgifte naar de VS: de Europese Commissie of de privacywaakhonden als het CBP. Het Europees Hof zegt nu heel duidelijk dat dat de privacywaakhonden zijn. Burgers kunnen dan protesteren als bijvoorbeeld Google of Facebook meer informatie wil gebruiken van burgers, of die voor andere doeleinden wil gebruiken. In sommige gevallen kan een gebruiker in Nederland bij het CBP aan de bel trekken, maar in andere gevallen moet een burger dat doen bij de datawaakhond in een ander land. ""Het verschilt per bedrijf"", aldus Van Daalen. In het geval van bedrijven als Google, Facebook en Microsoft kan dat ook bij het CBP, omdat die in Nederland een afdeling hebben. Bovendien is de Europese bepaling die de doorgifte van data naar de VS regelt, van tafel. In plaats daarvan moeten bedrijven die data willen doorgeven dat afzonderlijk regelen. ""Dit is een bijzonder verstrekkende uitspraak"", zegt Van Daalen. Bedrijven die data van Europeanen opslaan in de VS - technologiebedrijven als Facebook, Apple, Microsoft en Google, maar ook banken en creditcardmaatschappijen - hoefden tot nu toe aan relatief weinig regels te voldoen om data door te mogen sluizen naar de VS. Dat is nu veranderd. ""Bedrijven zullen moeten onderzoeken hoe ze de gegevensoverdracht alsnog mogelijk kunnen maken"", zegt Van Daalen. Als gegevens worden overgedragen aan de VS moeten die beter worden gewaarborgd dan voorheen. Het op papier zetten van die regels en het laten goedkeuren ervan kan in sommige gevallen maanden of zelfs langer dan een jaar duren. Vergeleken met de oude regels levert dat veel meer regelwerk op. Volgens Van Daalen heeft de beslissing van het Hof daarnaast belangrijke politieke gevolgen. ""Het is een stevig signaal naar de Europese Commissie dat zij de privacy van Europeanen goed moeten beschermen."" Het is immers de overeenkomst tussen de Europese Commissie en de VS over de uitwisseling van gegevens die het Europees Hof van tafel heeft geveegd. De Europese Commissie en de VS onderhandelden al over een opvolger van de Safe Harbor-bepaling. ""Bij de onderhandelingen tussen de VS en de EU over een nieuwe Safe Harbor-regeling moet de Europese Commissie de privacy goed beschermen"", zegt Van Daalen. Facebook hoopt in ieder geval dat die regels er komen, laat het bedrijf weten in een reactie.",Binnenland,https://nos.nl/artikel/2061548-makkelijker-protesteren-tegen-privacyschending.html
71039,2013-11-13 22:25:00,CIDI: zorgen over Wilders-Le Pen,"Het CIDI maakt zich zorgen over de samenwerking tussen PVV-leider Geert Wilders en de leider van de Franse partij Front National Marine Le Pen. Dat zei directeur Esther Voet van het Centrum Informatie en Documentatie Israël in Nieuwsuur. Voet hekelde onder meer antisemitische opmerkingen van de vader van de Franse partijleider. ""Jean Marie Le Pen is tot drie keer toe veroordeeld voor antisemitisme en hij bagatelliseert ook de Holocaust. We kennen allemaal het filmpje waarin hij zegt dat de gaskamers een detail waren van de Tweede Wereldoorlog. Dus over vader Le Pen maak ik me weinig illusies."" Marine Le Pen heeft steeds afstand genomen van de uitspraken van haar vader. Wel is hij nog erevoorzitter van de partij en lijsttrekker bij de Europese verkiezingen voor het Front National. De directeur van het CIDI is niet overtuigd. ""Mevrouw Le Pen zegt wel dat ze afstand doet van de uitspraken van haar vader, maar haar vader is nog steeds kandidaat voor het Europees Parlement en is erevoorzitter van de partij. Dus als je nou de woorden en de daden vergelijkt, dan vind ik die daden anders dan de woorden."" Volgens het CIDI heeft een samenwerking tussen de twee partijen in het Europees Parlement grote gevolgen voor joden in Nederland. ""Het risico is dat er een grotere groep komt in het Europees Parlement die bijvoorbeeld rituele slacht afkeurt. En die ook tegen de besnijdenis is en dan raak je de kern van het jodendom.""",Politiek,https://nos.nl/artikel/574772-cidi-zorgen-over-wilders-le-pen.html
168287,2018-01-18 10:16:00,Oud-CIA-agent mogelijk dubbelspion,"De FBI heeft op het vliegveld van New York een oud-CIA-agent opgepakt. De 53-jarige Chinese Amerikaan Jerry lee was mogelijk actief als dubbelspion. Volgens de aanklacht had Lee handgeschreven notities over Amerikaanse contacten in China illegaal in zijn bezit. Het zou gaan om de echte namen van bronnen en undercover CIA-agenten. Lee wordt officieel nog niet verdacht van spionage, en het is nog niet duidelijk of hij de informatie ook heeft doorgespeeld. In de Amerikaanse media wordt de zaak in verband gebracht met een dramatische periode voor de CIA in 2010: toen werden in korte tijd zo'n twintig informanten van de inlichtingendienst in China gedood. Hoewel deze zaak in de aanklacht tegen Lee niet wordt genoemd, vergelijken deskundigen zijn arrestatie met die van dubbelspionnen Aldrich Ames en Robert Hanssen, die in de jaren 90 cruciale informatie aan de Russen doorspeelden. Lee, een tot Amerikaan genaturaliseerde Chinees, diende in het Amerikaanse leger van 1982 tot 1986, en was van 1994 tot 2007 in dienst van de CIA. Tegenwoordig woont hij in Hongkong. De verdachte informatie werd in 2012 tijdens een onderzoek naar Lee aangetroffen op zijn hotelkamer, in boekjes die hij in zijn koffers had. Volgens de FBI ging het om zeer geheime informatie, waarvan onthulling de nationale veiligheid ernstige schade kon toebrengen. Als hij schuldig wordt bevonden, kan hij tien jaar cel krijgen. ",Buitenland,https://nos.nl/artikel/2212492-oud-cia-agent-mogelijk-dubbelspion.html
109705,2015-07-23 17:29:00,Oostenrijk weert kentekens met neonazi-codes,"Oostenrijk heeft de lijst uitgebreid van verboden kentekenplaten die met bepaalde getallen of hoofdlettercombinaties verwijzen naar het nationaal-socialisme of IS. Minister Stöger zegt dat hij daarmee een krachtig signaal wil afgeven tegen rechts-extremisme en de geradicaliseerde islam. Tot nu toe waren lettercombinaties zoals HJ of NS, die verwijzen naar de Hitlerjugend of het nationaal-socialisme, al verboden. Inmiddels is gebleken dat neonazi's zeer inventief zijn geworden in het uitdragen van hun gedachtengoed via kentekenplaten. Oostenrijkse ambtenaren hebben samen met het Mauthausen Kommitee Österreich, een anti-racisme-organisatie, meer combinaties gevonden. Zo is de cijfercombinatie 88 ongewenst geworden, omdat die in neonazistische kringen staat voor de code 'Heil Hitler'. De 'H' is de achtste letter in het alfabet. Andere combinaties die niet langer worden getolereerd, zijn BH (Blood and Honour), 420 (20 april is de geboortedag van Hitler), 1919 (staat voor 'SS' op basis van de 19de letter in het alfabet) en WAW (White Aryan War). Ook IS en ISIS zijn toegevoegd aan de nieuwe Oostenrijkse lijst, om te voorkomen dat aanhangers van Islamitische Staat hun steun daarvoor kunnen uitspreken via een kentekenplaat. Kentekenbewijzen die voor het ingaan van de nieuwe lijst zijn afgegeven, blijven wel geldig. Oostenrijk gaat met de nieuwe wetgeving verder dan Duitsland, waar het tot nu toe niet is gelukt om neonazistische codes landelijk te verbieden. De deelstaten hebben elk een eigen regeling. Die gaat soms niet verder dan dat een gepersonaliseerd kenteken niet aanstootgevend mag zijn. ",Buitenland,https://nos.nl/artikel/2048527-oostenrijk-weert-kentekens-met-neonazi-codes.html
92908,2014-11-07 09:52:00,Tandartsen: tariefverlaging is regelrechte ramp,"De tandartsenorganisaties zijn niet blij met de tariefverlagingen die de NZa per 1 juli wil invoeren. Ze zijn bang dat de tandheelkunde aan kwaliteit zal inboeten. 	Voorzitter Rob Barnasconi van de KNMT zei in het NOS Radio 1 Journaal: ""Dit soort kortingen van 5 tot 20 procent zijn een regelrechte ramp voor praktijken. De Nederlandse tandheelkunde behoort tot de top van Europa en is zeer betaalbaar. Gemiddeld geven mensen zo'n 180 euro per jaar uit aan de tandarts. Dat is minder dan aan de kapper."" Barnasconi vreest dat patiënten straks niet meer kunnen kiezen voor de top van de tandheelkunde: ""Het aanbod is heel gevarieerd, maar de tarieven zijn dat niet. Op deze manier wordt tandheelkunde een standaardproduct. Wij willen dat de patiënt kan kiezen tussen verschillende serviceniveau's."" 	Met name de verlaging voor implantaten, 19 procent, vindt Barnasconi heftig. ""Stel je voor dat je als ondernemer opeens 20 procent minder inkomen hebt. Dat kan geen enkele onderneming hebben, dus ook de tandartspraktijken niet."" 	De andere organisatie voor tandartsen, de ANT, vreest ook dat de innovatie in de tandheelkunde door de tariefverlaging onder druk komt te staan, maar voegt daaraan toe te begrijpen dat de tarieven zakken. ""We zijn niet blind voor de realiteit dat ook wij worden gekort in een tijd van crisis en voortdurende druk op de kosten van de zorg"", zegt voorzitter Jan Willem Vaartjes. 	Barnasconi zei verder in het NOS Radio 1 Journaal dat hij boos is over de manier van communiceren door de NZa. ""Als je doelbewust bezig bent met het beschadigen van de vertrouwensrelatie tussen patiënten en zorgverlener, dan doe je het zo: je stapt naar De Telegraaf, die het met chocoladeletters op de voorpagina zet."" ",Binnenland,https://nos.nl/artikel/2002623-tandartsen-tariefverlaging-is-regelrechte-ramp.html
180971,2018-09-08 07:00:00,'Tientallen gemeenten hebben geen goed beeld van WOZ-waarde huizen',"Afgelopen jaar hebben 26 gemeenten (in totaal meer dan 360.000 koopwoningen) een onvoldoende gekregen voor het vaststellen van de WOZ-waarde. In de afgelopen vier jaar zijn bijna honderd gemeenten (in totaal anderhalf miljoen koopwoningen) door de Waarderingskamer op de vingers getikt. Dat blijkt uit documenten die de NOS heeft verkregen met een beroep op de Wet openbaarheid van bestuur. Onduidelijk is in hoeveel procent van de gevallen de WOZ-waarde onjuist is vastgesteld. In veel gevallen hadden de betrokken gemeenten geen goed beeld van de huizen die op hun grondgebied stonden, blijkt uit rapporten van de toezichthouder. Ze hadden dan bijvoorbeeld oppervlakten of bouwjaren fout, of wisten niet of er wel of geen garage of dakkapel aanwezig was. Ook gegevens over de kwaliteit van de buurt of het onderhoud van woningen ontbraken vaak. Die zijn belangrijk om te schatten hoeveel een huis waard is. Gemeenten berekenen de WOZ-waarde elk jaar door vast te stellen wat een huis waard zou zijn als het wordt verkocht. Die waarde wordt gebruikt voor de onroerende zaakbelasting, maar ook bij de inkomstenbelasting en de berekening van huurprijzen. Bij de verkoop van een huis kan de WOZ-waarde ook belangrijk zijn, omdat kopers er zeker van willen zijn dat ze niet te veel betalen. Ook voor huurders is een juiste WOZ-waarde van belang: de waarde kan worden meegenomen in de berekening van de huurprijs. Voor bedrijven is de WOZ-waarde een factor bij de vennootschapsbelasting. ""Het is daarom belangrijk dat de WOZ-waarde klopt"", zegt directeur Jan Gieskes van de Waarderingskamer. ""Zowel voor de overheid als voor burgers."" Kijk op onderstaande kaart om te zien hoe jouw gemeente scoort bij de beoordeling van de WOZ-waarde: De WOZ-waarde is gebaseerd op huizen die in de omgeving worden verkocht, maar die informatie moet vervolgens wel worden gecorrigeerd voor onderlinge verschillen tussen de woningen. Bijvoorbeeld als de ene woning een dakkapel heeft en de andere niet. Dat betekent dat de WOZ-waarde te hoog of te laag kan zijn, waardoor mensen te veel of te weinig WOZ-belasting betalen. Ook kan de WOZ-waarde flink verschillen ten opzichte van andere, vergelijkbare huizen. Tegelijkertijd kunnen huizen die onderling sterk verschillen juist vergelijkbare WOZ-waarden krijgen. ""Het gaat over het algemeen wel steeds beter"", zegt directeur Gieskes van de Waarderingskamer. ""Maar daarvoor is voortdurend druk nodig. Gemeenten proberen heel hard om kosten te besparen. Maar als je te veel bezuinigt, gaat dat ten koste van de kwaliteit van de taxaties."" In 2014 waren er nog 52 gemeenten met een onvoldoende. De Waarderingskamer beoordeelt alle gemeenten op een tot vijf sterren. Een of twee sterren is een onvoldoende: bij één ster mag een gemeente zelfs geen WOZ-belasting innen. ""Dat kost een gemeente heel veel geld"", zegt Gieskes. Dat was bij geen van de 26 gemeenten het geval. Bij een tussentijdse beoordeling in november vorig jaar kregen zes gemeenten één ster: Blaricum, Eemnes, Laren, Meierijstad, Stichtse Vecht en Weesp. Die gemeenten konden de problemen in de maanden daarna voldoende oplossen om toch de WOZ te mogen innen. Van die gemeenten hebben Stichtse Vecht en Weesp wel nog een onvoldoende. Michel Uylen van Previcus Vastgoed, dat mensen bijstaat die bezwaar maken tegen hun WOZ-beschikking, ziet het vooral fout gaan waar gemeenten gaan samenwerken. ""Kleine gemeenten worden opgeheven en gaan samenwerken, maar daardoor gaat kennis verloren."" In rapporten die de NOS opvroeg doet de Waarderingskamer uit de doeken wat er allemaal mis is bij de bewuste gemeenten. In Dordrecht is de informatie die de gemeente over huizen heeft bijvoorbeeld ""in veel gevallen geen goede weergave van de werkelijke situatie"", oordeelt de Waarderingskamer. Dat wist de gemeente al, maar die deed niet genoeg; daarom vond de Waarderingskamer ""nader onderzoek naar de kwaliteit van de taxaties niet relevant"". Dat is ook het geval in Hendrik-Ido-Ambacht. In Weesp en Stichtse Vecht is ook veel mis met de taxaties, oordeelt de Waarderingskamer. De gemeenten hebben geen goed beeld van wat voor soort huizen er eigenlijk op hun grondgebied staan. Uiteindelijk mocht de gemeente wel de WOZ-belasting innen, omdat ""het op orde brengen (...) niet op korte termijn mogelijk is"". ""Als een gemeente geen WOZ-belasting mag innen, heeft dat natuurlijk heel grote gevolgen"", zegt Gieskes. In andere gemeenten met een onvoldoende gaat het minder slecht. Zo is de WOZ in Heerde over het algemeen op orde, maar zijn er wel onduidelijkheden in de onderliggende gegevens. Sommige gegevens blijken bij nader onderzoek niet te kloppen. Een nuttige site om je eigen WOZ-waarde te vergelijken met huizen om je heen is het WOZ-waardeloket. Als vergelijkbare huizen een veel hogere of lagere waarde hebben, is er misschien iets aan de hand. Dan kun je binnen zes weken na je WOZ-beschikking bezwaar aantekenen. In de afgelopen vier jaar mocht ten minste achttien keer een gemeente de WOZ-belasting innen terwijl er ""gebreken geconstateerd"" waren. Dat gebeurde onder meer in Amsterdam en Rotterdam. In de gemeente Hulst gebeurde dat zelfs drie keer: in 2015, 2017 en 2018. Soms mogen gemeenten tijdelijk geen WOZ-beschikkingen versturen, omdat de waarden niet op orde zijn. Dat was vorig jaar in zeven gemeenten zo. Uiteindelijk mochten alle gemeenten de beschikkingen wel versturen, maar in bijvoorbeeld Schagen, Midden-Groningen en Waadhoeke kregen burgers de brieven te laat binnen. In de grote steden - Amsterdam, Rotterdam en Utrecht - gaat ook niet alles goed, hoewel die gemeenten geen onvoldoende krijgen. Zo heeft Amsterdam, dat al langer worstelt met de WOZ, nog problemen met het taxeren van bedrijfspanden. Rotterdam had ook moeite met het taxeren van woningen. Ook de WOZ-taxatie in Utrecht ""kan worden verbeterd"". Frits Markus, voorzitter van de vakgroep Wonen bij makelaarsvereniging NVM, ziet vaak WOZ-waarden die niet kloppen. ""Soms zien we verschillen van dertig à veertig procent tussen de verkoopprijs en de WOZ-waarde"", zegt Markus. Vaak ligt de WOZ-waarde dan lager: dat lijkt gunstig, maar is lastig bij de verkoop van een huis. ""Als de WOZ-waarde veel lager is, dan worden daar wel vragen over gesteld"", zegt hij. Dat veel gemeenten het nog altijd niet op orde hebben noemt hij spijtig. ""Je mag erop rekenen dat de WOZ-waarde een goed beeld geeft."" Heerde: ""Wij als gemeente Heerde herkennen ons niet in de interpretatie door de NOS van het Waarderingskamer-rapport, dat de uitvoering van de WOZ in Heerde 'slecht uit de bus komt'. "" Samenwerkingsverband Borsele, Goes, Hulst, Kapelle, Reimerswaal, Sluis, Terneuzen en Tholen: ""De kwaliteit van de taxaties van Sabewa Zeeland moet op onderdelen verbeterd worden. Sabewa Zeeland herkent zich in de aanbevelingen van de Waarderingskamer en heeft passende maatregelen getroffen om deze op te volgen. Sabewa Zeeland heeft hierover afspraken gemaakt met de Waarderingskamer."" Samenwerkingsverband Dordrecht en Sliedrecht: ""Er is in afstemming met de Waarderingskamer een verbeterprogramma opgesteld met als doelstelling begin 2019 het oordeel 'naar behoren' te verkrijgen. De uitvoering is te realiseren binnen de reguliere begroting.""",Binnenland,https://nos.nl/artikel/2249481-tientallen-gemeenten-hebben-geen-goed-beeld-van-woz-waarde-huizen.html
43868,2012-09-09 14:18:00,Vicepresident Irak krijgt doodstraf,"De Iraakse vicepresident Tareq al-Hashemi is bij verstek veroordeeld tot de doodstraf. De rechter achtte bewezen dat Hashemi leiding had gegeven aan doodeskaders in de jaren na de val van Saddam Hussein. Hashemi zou aanslagen hebben gepland op sjiieten en veiligheidstroepen. Ook zijn schoonzoon werd ter dood veroordeeld. Toen het OM in december vorig jaar de aanklacht tegen Heshemi indiende, ontvluchtte hij Bagdad. Hij verbleef eerst in het Koerdische noorden, maar stak later de grens over met Turkije. Het land heeft al laten weten hem niet uit te zullen leveren. De beschuldigingen aan het adres van Heshemi leidden tot veel spanningen binnen de regering van Irak. De soennitische Hashemi heeft de beschuldigingen altijd tegengesproken. Volgens hem maken ze onderdeel uit van een heksenjacht op soennieten. Die bevolkingsgroep had onder Hussein veel macht, maar moest later in de regering samenwerken met Koerden en sjiieten. ",Buitenland,https://nos.nl/artikel/416591-vicepresident-irak-krijgt-doodstraf.html
165683,2017-12-01 09:41:00,Pearl Jam naar Pinkpop,"De Amerikaanse rockband Pearl Jam staat op de komende editie van Pinkpop. De band uit Seattle is de hoofdact op de openingsdag, vrijdag 15 juni. Eerder werd al bekend dat Foo Fighters en Bruno Mars de headliners op de andere twee dagen zijn. Pearl Jam en het festival in Landgraaf hebben een band die jaren teruggaat. In 1992 gaf de groep er een optreden dat nog altijd geldt als een van de meest legendarische in de geschiedenis van het festival. Zanger Eddie Vedder nam vanaf een metershoge camerakraan een duik in het publiek. Ook in 2000 stond Pearl Jam op Pinkpop. De band uit Seattle houdt komende zomer een tournee van een maand door Europa. Het optreden in Landgraaf is het tweede van die tour; drie dagen eerder staat Pearl Jam in Ziggo Dome in Amsterdam. Op 7 juli doet de band het Belgische festival Rock Werchter aan. Het wordt de 49ste editie van Pinkpop. De kaarten gaan op 24 februari in de verkoop. Eerder die week zal het volledige programma worden bekendgemaakt.",Cultuur & Media,https://nos.nl/artikel/2205407-pearl-jam-naar-pinkpop.html
207833,2020-03-12 00:30:00,Nieuwe behandeling voor multiresistente malaria gevonden,"Onderzoekers van de universiteiten van Amsterdam en Oxford hebben een nieuwe behandeling gevonden voor multiresistente malaria in Zuidoost-Azië. Ze hopen dat de medicatie het acute probleem in Cambodja, Thailand en Vietnam oplost en wereldwijde verspreiding voorkomt. ""Meer dan de helft van de patiënten in Zuidoost-Azië is moeilijk of niet meer te behandelen"", zegt onderzoekscoördinator Rob van der Pluijm. De malariaparasiet is steeds beter bestand geworden tegen de medicatie. Er is vooral angst dat de parasiet zich over de hele wereld verspreidt. In 2018 waren er naar schatting wereldwijd 228 miljoen gevallen van malaria. Ruim 400.000 mensen overleden eraan. Het terugdringen van malaria wereldwijd is in de afgelopen vier jaar gestagneerd. In Zuidoost-Azië speelt de resistentie een rol. ""Het gaat dan wel om relatief kleine cijfers"", legt dokter Van der Pluijm uit. ""Veruit de meeste malariagevallen zijn in Afrika. Wat hier mogelijk een grote rol speelt, is een gebrek aan financiële middelen en tekort aan aandacht voor het probleem wereldwijd."" In 2018 was 93 procent van de malariagevallen in Afrika en 3,4 procent in Zuidoost-Azië. Toch is de nieuwe medicatie belangrijk, zegt Van der Pluijm. Want het risico dat de resistente malaria zich verspreidt naar Afrika is groot en dan kunnen miljoenen mensen eraan overlijden. ""Daar is het aantal besmettingen veel groter en met de resistente parasiet zou dat nog kunnen gaan toenemen."" Volgende maand starten de onderzoekers met een nieuwe studie in dertien landen, waaronder acht landen in Afrika. Volgens hen kan juist daar, waar veel kinderen malaria krijgen, de nieuwe behandeling een groot verschil maken. Van een resistente malariaparasiet is daar nog geen sprake. ""Er wordt getest of het middel net zo goed werkt als het oude en of de bijwerkingen verminderd kunnen worden."" In totaal krijgen 5000 patiënten met malaria het nieuwe middel toegediend. De onderzoekers hebben een farmaceutisch bedrijf gevonden dat de nieuwe behandeling wil produceren. Indien de overheid en de Wereldgezondheidsorganisatie beslissen om de medicatie in te zetten, kan die op korte termijn op grote schaal beschikbaar zijn. Malaria wordt nu wereldwijd behandeld met een combinatie van twee medicijnen, maar in Zuidoost-Azië is dat dus steeds minder effectief. De nieuwe behandeling is een combinatie van drie bestaande medicijnen. Het combineren van bestaande medicijnen bleek eerder ook te werken bij tuberculose en hiv-infecties. Nieuwe medicijnen worden in de komende vijf jaar niet op de markt verwacht.",Binnenland,https://nos.nl/artikel/2326782-nieuwe-behandeling-voor-multiresistente-malaria-gevonden.html
234199,2021-12-13 06:44:00,De Jonge en Grapperhaus winnen 'prijs' voor grootste privacyschenders,"Demissionair minister Hugo de Jonge (Volksgezondheid, Welzijn en Sport) heeft de publieksprijs van de jaarlijkse Big Brother Award gewonnen. De prijs voor grootste privacyschender kreeg hij voor de manier waarop zijn ministerie de coronatoegangsbewijzen heeft ingevoerd. Ook een vakjury kende een Big Brother Award toe. Die ging naar De Jonges collega Grapperhaus (Justitie en Veiligheid). De prijs is volgens de jury dit jaar ""een oeuvreprijs voor een hele rits aan misstappen die het ministerie van Justitie en Veiligheid heeft begaan"". De prijs voor de grootste privacyschender van Nederland is een initiatief van burgerrechtenorganisatie Bits of Freedom. De Jonge kreeg de prijs volgens Bits of Freedom-directeur Evelyn Austin vooral vanwege het slecht onderbouwen van het invoeren van de coronapas. ""Het invoeren van coronatoegangsbewijzen is een inbreuk op onze grondrechten, waaronder het recht op privacy"", stelt Austin. ""Als je grondrechten wilt inperken, moet je goed kunnen onderbouwen waarom dat nodig is, én de inbreuk voorzien van waarborgen, zoals duidelijkheid over de voorwaarden en tijdelijkheid. Dat heeft de minister nog onvoldoende gedaan."" Voor de publieksprijs was ook demissionair staatssecretaris Van Huffelen (Financiën) genomineerd vanwege de toeslagenaffaire. Grapperhaus werd eveneens genomineerd voor de publieksprijs voor ""het stiekem optuigen van een derde geheime dienst in Nederland, de Nationaal Coördinator Terrorismebestrijding en Veiligheid (NCTV)"". De prijzen werden vorig jaar in verband met de coronapandemie niet uitgereikt. In 2019 ging de publieksprijs van de Big Brother Awards naar minister Dekker (Rechtsbescherming) vanwege zijn plannen met het Centraal Justitieel Incasso Bureau. Zijn ministerie wil datasets aan elkaar koppelen, en met die gegevens 'betaalprofielen' van mensen maken. De expertprijs ging toen naar Systeem Risico Indicatie (SyRI), een controversieel systeem waarmee de overheid fraude opspoort.",Binnenland,https://nos.nl/artikel/2409287-de-jonge-en-grapperhaus-winnen-prijs-voor-grootste-privacyschenders
233623,2021-11-27 22:21:00,"Opnieuw aanhoudingen in Groningen, noodbevel in Zwolle","Bijna een week na de rellen in Groningen heeft de politie nog eens drie verdachten aangehouden. Het gaat om twee jongens van 15 en 16 jaar uit Groningen en een vrouw van 19 uit Hoogezand. De drie worden verdacht van betrokkenheid bij de ongeregeldheden, meldt de politie. De rellen braken vorig weekend uit na een vreedzaam protest tegen de coronamaatregelen. De mobiele eenheid greep een aantal keren in. Later arresteerde de politie twee Groningse jongens van 13 en 15 jaar en twee mannen van 18 en 33 jaar uit Winschoten en Stadskanaal. In verschillende steden liep het vorig weekend uit de hand: Ook vanavond is het in verschillende plaatsen onrustig. In Zwolle is rond het voetbalstadion van PEC Zwolle een noodbevel afgekondigd. Burgemeester Peter Snijders nam de maatregel nadat supporters op sociale media hadden opgeroepen om daar samen te komen. Het noodbevel is tot 05.00 uur vannacht van kracht. PEC speelde vanavond een thuiswedstrijd tegen RKC Waalwijk. De gemeente en politie vreesden dat door een toestroom van supporters de openbare veiligheid in gevaar zou komen en dat er zwaar vuurwerk zou worden afgestoken. Supporters van PEC Zwolle zorgden eerder dit jaar ook al voor onrust, stelt de burgemeester in het noodbevel. De maatregel houdt in dat de politie eerder mensen om identificatie mag vragen. Voetbalsupporters die zich in het gebied rond het stadion begeven moeten op aanwijzing van de politie direct het gebied verlaten. Ook mogen ze geen kleding dragen die identificatie bemoeilijkt, zoals een bivakmuts. In de gemeenten Maastricht, Sittard-Geleen, Stein en Beek werd gisteren een noodverordening afgekondigd, naar aanleiding van berichten op sociale media en de rellen van afgelopen weekend zoals in Stein. Er geldt een samenscholingsverbod en vuurwerk en objecten die als wapen gebruikt kunnen worden zijn verboden. Ook mag de politie preventief fouilleren. In Sittard-Geleen, Stein en Beek geldt de noodverordening tot maandagochtend 08.00 uur. In Maastricht geldt die tot dinsdagochtend 06.00 uur.",Binnenland,https://nos.nl/artikel/2407334-opnieuw-aanhoudingen-in-groningen-noodbevel-in-zwolle
176692,2018-06-15 08:23:00,"Een op de zeven kinderen heeft gehoorschade, link met muziekspelers","Zo'n 14 procent van de kinderen rond de 10 jaar heeft gehoorschade door lawaai. Zij zijn ook vaker dan leeftijdsgenootjes gevoelig voor harde geluiden of hebben last van oorsuizen. Dat komt naar voren uit een onderzoek in het kader van de grootschalige studie Generation R van het Erasmus MC. De onderzoekers namen bij 3000 kinderen een uitgebreide gehoortest af. Veertig procent van deze kinderen gebruikt draagbare muziekspelers, zoals de mobiele telefoon. De onderzoekers hebben de kinderen slechts geobserveerd en niet gekeken naar een direct verband tussen de gehoorschade en het luisteren naar muziek via koptelefoons. ""Het is te vroeg om te zeggen dat het een leidt tot het ander. Daarvoor moeten we de testen herhalen. Maar het lijkt er wel erg op"", zei kno-arts en hoofdonderzoeker Marc van der Schroeff in het NOS Radio 1 Journaal. Wel is duidelijk dat kinderen die muziekspelers gebruiken een drie keer hoger risico lopen op gehoorschade. Van der Schroeff noemt het schokkend dat al op zo'n jonge leeftijd gehoorverlies wordt vastgesteld door lawaai, en een relatie met het gebruik van muziekspelers. ""Zeker omdat het hier gaat om 10-jarigen. We gaan ervan uit dat de lawaaibelasting bij deze kinderen in de komende jaren zal toenemen, bijvoorbeeld door evenementen die zij gaan bezoeken."" Gehoorverlies is volgens de onderzoekers vaak onomkeerbaar, vroege gehoorschade kan zich opstapelen en leiden tot bijvoorbeeld problemen op school of met het gedrag. ""Juist daarom is het zo belangrijk om te weten hoe het met het gehoor van jonge kinderen is gesteld en wat de relatie met het gebruik van muziekspelers is"", zegt onderzoeker Carlijn le Clercq. Volgens haar gaat het bij de 'lawaaischade' om zowel gehoorverlies in de hoge tonen als een dip in het audiogram, de toonhoogte van spraak en muziek. ""In totaal zegt ruim elf procent van de kinderen zelf last te hebben van harde geluiden, vervorming van geluid of oorsuizen."" Generation R is een grootschalige studie waarbij duizenden kinderen door het Erasmus MC worden gevolgd, van de vroege zwangerschap totdat ze jongvolwassen zijn. Inmiddels zijn de kinderen 13 jaar oud. Er is al een vervolgstudie gestart: Generation R Next.",Binnenland,https://nos.nl/artikel/2236586-een-op-de-zeven-kinderen-heeft-gehoorschade-link-met-muziekspelers.html
151410,2017-04-02 15:57:00,Gespannen sfeer in centrum Rotterdam tijdens Ajax-Feyenoord,"In het centrum van Rotterdam heeft de politie tijdens en na de wedstrijd Ajax-Feyenoord achttien mensen gearresteerd. Feyenoord-supporters werden opgepakt wegens bedreiging, vernieling, verstoring van de openbare orde en het gooien van vuurwerk. Op het Stadhuisplein waren honderden mensen samengekomen om de wedstrijd op een scherm te volgen. Nadat Ajax al in de eerste minuut op voorsprong was gekomen, ontstond een dreigende sfeer. Supporters bekogelden de politie met vuurwerk. Journalisten werden bedreigd en een cameraploeg werd bekogeld met bier. De ME en politie te paard kwamen om de orde te herstellen, maar het bleef de hele wedstrijd en ook daarna onrustig. Aan het begin van de avond was de rust weergekeerd.",Binnenland,https://nos.nl/collectie/12423/artikel/2166205-gespannen-sfeer-in-centrum-rotterdam-tijdens-ajax-feyenoord
94064,2014-11-26 00:31:00,Auto rijdt onder trailer en lift 200 meter mee,Een auto is gisteravond op de A37 bij Gees in Drenthe onder een rijdende aanhanger van een vrachtwagen terechtgekomen. De trailer sleurde de auto mee en kwam volgens RTV Drenthe pas zo'n 200 meter verderop tot stilstand. De bestuurder van de auto kwam er relatief goed vanaf; hij liep een flinke hoofdwond op. De rechterrijstrook van de snelweg is lange tijd afgezet geweest voor sporenonderzoek. ,Binnenland,https://nos.nl/artikel/2005745-auto-rijdt-onder-trailer-en-lift-200-meter-mee.html
182750,2018-10-11 21:00:00,"Snelwegblokkade was 'voor de kinderen', zeggen ze ook buiten rechtbank","Terwijl binnen eerst de Friezen die vorig jaar de A7 blokkeerden terechtstaan en later de anti-zwarte-piet-demonstranten het woord krijgen, staan buiten de rechtbank in Leeuwarden enkele tientallen mensen. Sommigen al sinds maandag, de eerste zittingsdag van deze zaak die de gemoederen hoog doet oplopen. Zoals de familie Kuipers uit Spijkenisse, die de hele week op een nabijgelegen camping slaapt. ""We vinden het een goede actie van de Friezen"", zegt José terwijl ze met haar ouders een spandoek vasthoudt met daarop de tekst ""Samen sterk, handen af van Zwarte Piet"". Statenlid Jitske Eizema van de Fryske Frijheids Partij noemt de blokkeerders zelfs ""de helden van de A7"". ""Dit valt duidelijk onder de noemer geweldloos verzet"". Binnen zal later een geneeskundestudent vertellen dat hij een hersenschudding opliep door de noodstop die de bus waarin hij zat moest maken. De betogers vinden dat de Friese verdachten een misdrijf hebben begaan om een racistische figuur te verdedigen. ""Ze zijn geboren in een land waar alledaags racisme net zo normaal is als broodtrommels"", zegt Jerry Afriyie van Kick Out Zwarte Piet. De verdachten zeggen dat ze de betogers enkel wilden tegenhouden voor de veiligheid van de kinderen bij de Sinterklaas-intocht in Dokkum. ""Ik heb bijvoorbeeld een eigen bedrijf en doe heel veel handel met mensen uit die landen, Afrika, en ik heb het heel goed met die mensen"", zegt Sybold H. om te illustreren dat de blokkade niets met racisme te maken heeft. ""Ik heb ook donkere mensen in mijn familie"", zegt Martin S., die er niets van gelooft dat Kick Out Zwarte Piet een vreedzaam protest voor ogen had. In een pietenpak en ongeschminkt loopt Darshan Boerema met een vlogcameraatje tussen de toegestroomde mensen. ""We leven in een samenleving dus je moet toch op de één of andere manier met z ́n allen door een deur kunnen. Anders krijg je dit soort zaken met politie terwijl dat helemaal niet nodig is."" Veel aanwezige Friezen zijn het totaal met hem oneens. Ze zeggen dat Piet zwart moet zijn omdat dat nou eenmaal traditie is. En omdat het een probleem is uit de Randstad dat daar opgelost zou moeten worden. Willy Brouwer uit Leeuwarden noemt de actie van Boerema ""een beetje overtollig"". ""Ik ben op zich geen voorstander van Zwarte Piet. Ik kan me best voorstellen dat je voor of tegen bent, dat maakt helemaal niet uit. Maar waarom nu al in zo ́n pak? Doe dat in december als hij al in het land is. Ik vind dit uitdagen."" Morgen is de laatste zittingsdag en komt het Openbaar Ministerie met zijn strafeis.",Binnenland,https://nos.nl/artikel/2254411-snelwegblokkade-was-voor-de-kinderen-zeggen-ze-ook-buiten-rechtbank.html
95893,2014-12-27 17:53:00,Dronken man (18) ramt politieauto,"Een dronken man van 18 heeft afgelopen nacht in Gendt (Gelderland) een politieauto frontaal geramd. Hij reed na de aanrijding door en werd even later door andere politieauto's klemgereden. De politie was al op zoek naar de man vanwege een melding dat hij in het huis van zijn ouders door het lint was gegaan. Toen agenten bij het huis aankwamen, was hij al vertrokken. Er werd met meerdere auto's naar hem gezocht. Agenten die de man tegemoet reden, seinden naar hem. Hij minderde eerst vaart, maar trapte daarna alsnog het gas in en stuurde recht op de politieauto af. De agenten bleven ongedeerd en hebben aangifte gedaan van poging tot zware mishandeling. De man zit vast en zijn rijbewijs is ingenomen. ",Binnenland,https://nos.nl/artikel/2010805-dronken-man-18-ramt-politieauto.html
236256,2022-02-05 06:53:00,RIVM: Het kan nog weken duren voordat de piek is bereikt,"Nog nooit ging het coronavirus zo hard rond als nu. De afgelopen week zat er in elke straat in Nederland wel iemand in isolatie. Maar hoewel ook het aantal ziekenhuisopnames weer stijgt, blijft het op de IC's rustig. En dus wordt de roep om nog meer maatregelen los te laten steeds luider. Volgende week vrijdag zal het Outbreak Management Team het kabinet daarover adviseren. Maar Jaap van Dissel, directeur van het Centrum voor Infectieziektebestrijding, en RIVM-modelleur Jacco Wallinga sluiten niet uit dat er sneller duidelijkheid komt. ""Als eerder blijkt dat het beeld gunstiger is, dan laten we het niet na om dat door te geven"", zeggen ze in gesprek met de NOS. In Denemarken hebben ze alle maatregelen - met uitzondering van testen, isolatie en quarantaine - losgelaten. Waarom kan het daar wel, en hier niet? Wallinga: ""Je ziet daar nog steeds dat de ziekenhuisopnames toenemen. Ik ken de situatie daar niet precies, maar als je de ziekenhuisopnames daar vertaalt naar Nederland dan is het echt extreem hoog. Dus het is wel een risicovolle stap."" Ze nemen een gok? Van Dissel: ""Wat ik hoor van de Deense collega's is dat ze het daar heel belangrijk vonden dat de IC's niet heel zwaar belast worden, en dat dat een belangrijk eindpunt was. Dat was daar de reden om hierin voorop te gaan. En je moet niet vergeten dat Denemarken een aantal weken voorloopt op de situatie in Nederland, en in die zin niet direct te vergelijken is."" In Denemarken zijn de IC's nooit in de problemen gekomen. In uw modellering van eind januari wordt er nog altijd rekening gehouden met zo'n 750 mensen op de IC in Nederland. Is dat niet veel te somber? Wallinga: ""Ik kan me voorstellen dat dat binnenkort blijkt. Maar we moeten eerst de gegevens zien. Als je kijkt naar landen in West-Europa, hoeveel positieve testen, ziekenhuis- en IC-opnames ze rapporteren, dat loopt gigantisch uit elkaar. Ik ben dan ook heel voorzichtig om te concluderen dat als het in een ander land redelijk laag is, dat het in Nederland ook zo zal zijn. Op dit moment krijgen we de gegevens van mensen die in Nederland met omikron zijn opgenomen binnen. Het zou heel goed kunnen dat het meevalt, maar dat moeten we eerst zien."" Een van de redenen dat het in de ziekenhuizen relatief rustig is, is dat omikron in Nederland nog steeds niet hard rondgaat bij ouderen. Hoe groot is de kans dat het alsnog gaat gebeuren? Wallinga: ""Daar houden we rekening mee. Maar we zien nu natuurlijk wel dat het echt anders lijkt te gaan dan hoe de vorige varianten zich verspreidden. Toen ging het in het begin erg bij de twintigers rond, en zagen we het daarna bij de andere leeftijdscategorieën opduiken. Nu lijkt de overstap naar andere leeftijdsgroepen net iets anders te gaan."" De adviezen van het OMT zijn gebaseerd op de scenario's die Wallinga modelleert. Uit zijn laatste berekeningen concludeerde het OMT - voorafgaand aan de persconferentie van 25 januari - dat een versoepeling in de openingsuren mogelijk was, omdat de verpleeg- en IC-afdelingen in de ziekenhuizen de verwachte golf net aan zouden kunnen. Met de nieuwe gegevens waar Wallinga op dit moment mee rekent zouden de scenario's er opnieuw gunstiger uit kunnen zien. Als nu bijvoorbeeld blijkt dat ouderen omikron minder makkelijk krijgen, zal de verwachte golf dan minder groot zijn? Wallinga: ""Dit is één voorbeeld. Maar ook bijvoorbeeld wat de kans is om op de IC te komen na een ziekenhuisopname, de ligduur in een ziekenhuis, de ligduur op de IC, daar zijn we nog steeds bezig om dat iets preciezer te krijgen. Al die dingen samen zorgen natuurlijk wel voor verschuivingen."" Volgende week vrijdag zal het OMT het kabinet opnieuw adviseren. Maar elke dag komt er nieuwe info binnen. Waarom niet nu opnieuw de scenario's doorrekenen? Van Dissel: ""Dat doen we ook. Maar om niet te hoge verwachtingen te scheppen hebben we wel gezegd dat er enige tijd overheen gaat. (...) Maar we gaan natuurlijk niet drie weken wachten omdat we eerder drie weken hebben gezegd. Als eerder blijkt dat het beeld gunstiger is, dan laten we het ook niet na om dat door te geven."" Anders dan in vorige golven worden er nu geen extra maatregelen genomen om het tij te keren. De golf zal pas weer dalen als er voldoende mensen zijn besmet, en de immuniteit in de samenleving zo groot is dat het virus zich minder snel kan verspreiden. Op dit moment zijn er zo'n 90.000 positieve testen per dag. Hoe hoog wordt de piek? 120.000, 140.000? Wallinga: ""Ik zou het heel graag willen weten. Maar dit zijn echt aantallen waarover we erg onzeker zijn. We lopen een beetje achter Denemarken aan en een klein beetje achter België. Als je dat vergelijkt dan zie je dat we nog wel even te gaan hebben."" ""Dit soort vragen waren vrij simpel in het begin. Omdat er toen nog maar één variant was en niemand was gevaccineerd kon je dat nog wel beantwoorden. Nu is dat anders. Dat maakt het vrij ingewikkeld om te zeggen: bij dit punt hebben we groepsimmuniteit bereikt, of bij zoveel infecties zijn we klaar."" Valt wel te zeggen wanneer de piek in ziekenhuisopnames wordt bereikt? Uit uw laatste modellering valt op te maken dat het eind februari zal zijn. Wallinga: ""Dat zou heel goed kunnen. Het zit ergens in die buurt. De moeilijkste dingen in het model om te voorspellen zijn wanneer de piek is en hoe hoog die is. En we zitten nu in een situatie dat het nog onzekerder is."" Maar het kan dus nog wel drie weken duren? Wallinga: ""Ja, dat zou kunnen. Maar het zou ook over anderhalve week kunnen zijn. Het zou ook nog langer kunnen zijn. Dat weten we gewoon niet."" Als we nog meer versoepelen, is de golf ook sneller voorbij. Stel dat nu blijkt uit de nieuwste modellering dat de zorg in brede zin het aankan, wat er is dan nog op tegen om meer maatregelen los te laten? Van Dissel: ""We moeten natuurlijk niet vergeten dat het ook bij jongeren tot ziekenhuisopnames kan leiden. We hebben ook long covid, die we ook niet willen doen toenemen. Er zijn meerdere afwegingen dan alleen IC-opnames."" U noemt long covid. Maar de vraag is of het in totaal tot meer besmettingen gaat leiden als er wordt versoepeld. Het gaat vooral sneller. Voor long covid maakt dat wellicht geen verschil. Van Dissel: ""Zeker. Maar het is ook zo dat we graag iedereen de kans geven om de boostervaccinatie te gebruiken. En als het aantal infecties heel hoog is in de bevolking, zorgt dat voor veel uitval op het werk, ook in de zorgketen. Uiteindelijk zijn er meerdere overwegingen. De vraag is of je het allemaal moet willen versnellen.""",Binnenland,https://nos.nl/artikel/2415805-rivm-het-kan-nog-weken-duren-voordat-de-piek-is-bereikt
109534,2015-07-21 03:31:00,Dode bij brand in Den Haag,"Bij een brand in het centrum van Den Haag is een dode gevallen. Drie mensen raakten gewond en zijn naar het ziekenhuis gebracht. Een van hen heeft ernstige verwondingen. De brand brak in de loop van de nacht uit op de eerste verdieping van een portiekwoning aan de Torenstraat. Het was volgens de brandweer een heftige brand, waar brandweermannen maar lastig bij konden komen. Het duurde daardoor enige tijd voor het vuur onder controle was. Zeventien buurtbewoners zijn geëvacueerd. Zij zijn opgevangen in een politiebureau in de buurt. Zes politieagenten die de brandweer hielpen hadden last van de rook die ze hadden ingeademd. Zij zijn door ambulancepersoneel behandeld.",Binnenland,https://nos.nl/artikel/2048112-dode-bij-brand-in-den-haag.html
122843,2016-02-01 11:09:00,Voetbalclub Nieuw Sloten schorst compleet elftal na geweld,"De Amsterdamse voetbalclub Nieuw Sloten heeft het complete eerste zaterdagelftal uit de club gezet. Voor de tweede keer in een paar jaar waren voetballers van de club betrokken bij geweld op het veld. De eerste keer kreeg veel media-aandacht, omdat grensrechter Richard Nieuwenhuizen toen werd mishandeld en aan zijn verwondingen overleed. Enkele voetballers belaagden zaterdag een scheidsrechter, nadat die een rode kaart had getrokken voor een speler van Nieuw Sloten. Dat gebeurde tijdens de wedstrijd tegen DCG in Amsterdam. Hij zou ook bij zijn nek zijn gegrepen, maar de spelers ontkennen dat. ""Dit gedrag tolereren we absoluut niet"", zegt voorzitter Mobron van Nieuw Sloten. ""Het hele elftal is uit de competitie gehaald en is nooit meer welkom bij ons. We hebben het de jongens gisteren verteld. Ze hadden het wel zien aankomen."" Ook spelers die zelf geen klappen hebben uitgedeeld, mogen niet meer bij de Amsterdamse amateurclub voetballen. ""Een team moet zichzelf corrigeren. Een individuele speler kan zich nooit verschuilen achter het team. Daarom wordt iedereen in het elftal verantwoordelijk gehouden"", zegt Mobron.",Binnenland,https://nos.nl/artikel/2084242-voetbalclub-nieuw-sloten-schorst-compleet-elftal-na-geweld.html
117801,2015-11-23 08:55:00,Explosie bij omstreden tempel Japan,"Bij de omstreden Yasukuni-tempel in de Japanse hoofdstad Tokio is een explosie geweest. De ontploffing richtte wat schade aan in een toilet bij de tempel. De tempel is omstreden omdat er de Japanse doden uit de Tweede Wereldoorlog worden geëerd, onder wie ook veertien oorlogsmisdadigers. Bezoeken van Japanse hoogwaardigheidsbekleders aan de tempel leiden daarom altijd tot protesten van buurlanden. Het is nog niet duidelijk wat de explosie heeft veroorzaakt, maar omdat er bedrading en batterijen zijn gevonden, wordt onderzocht of het om een aanslag gaat. De explosie sloeg een gat in de muur en het plafond van de toiletruimte. Het is vandaag een feestdag in Japan, waardoor de tempel drukker wordt bezocht dan anders. Uit voorzorg zijn bezoekjes van kinderen afgelast. ",Buitenland,https://nos.nl/artikel/2070865-explosie-bij-omstreden-tempel-japan.html
84489,2014-06-18 14:49:00,'Rechtszaak over vrije artsenkeuze',"De Stichting Handhaving Vrije Artsenkeuze dreigt naar de rechter te stappen als de vrije artsenkeuze wordt afgeschaft. Volgens de voorzitter van de stichting, Ger Jager, is de mogelijke afschaffing van de vrije artsenkeuze in strijd met Europese mededingingsregels. Begin deze maand sprak de coalitie met D66, ChristenUnie en SGP af dat in 2016 de verplichting voor zorgverzekeraars verdwijnt om zorg te vergoeden van ziekenhuizen, artsen en andere zorgverleners waarmee ze geen contract hebben. Volgens minister Schippers van Volksgezondheid leidt het akkoord tot betere zorg voor minder geld. De stichting is het niet met Schippers eens en dreigt haar voor het Europees Hof te slepen als de plannen doorgaan. Vandaag en morgen wordt er in de Tweede Kamer gepraat over de vrije artsenkeuze. Pas als ook de Eerste Kamer akkoord is met de plannen, stapt de stichting naar de rechter. Binnen twee maanden tijd hebben zich al zo'n vijfduizend artsen en paramedici aangesloten bij de Stichting Handhaving Vrije Artsenkeuze.",Binnenland,https://nos.nl/artikel/662943-rechtszaak-over-vrije-artsenkeuze.html
160877,2017-09-10 08:58:00,Eeuw na opgraving blijkt Vikingstrijder een vrouw,"Zweedse archeologen hebben een opvallende ontdekking gedaan in een Vikinggraf dat al ruim een eeuw geleden werd gevonden. Al die tijd ging men ervan uit dat de resten van een man waren, maar nu blijkt het om een vrouwelijke strijder te gaan. Het graf werd aan het eind van de 19de eeuw ontdekt in Birka bij Stockholm, een belangrijke handelspost in Vikingtijden. Het was overduidelijk de laatste rustplaats van een belangrijke krijger: archeologen vonden een zwaard, bijl, speer, schilden en pijlen. Een ander grafgift was een bordspel dat werd gebruikt om tactiek te leren. Ook werden er twee paardenskeletten gevonden. Wetenschappers waren er destijds voetstoots van uitgegaan dat het om een man ging. Pas enkele jaren geleden viel het een archeoloog op dat de heupen wel erg breed waren en de jukbeenderen te verfijnd. Uit nieuw onderzoek naar de botten en dna op de resten blijkt dat het om een vrouw gaat. De vrouw moet in de dertig zijn geweest toen ze stierf. Uit tandonderzoek bleek dat ze bereisd moet zijn geweest, iets wat past bij het beeld van rondtrekkende Vikingstrijders in de 9de en 10de eeuw. Uit de grafgiften blijkt dat ze een belangrijke officier moet zijn geweest. ""Uit het bordspel leiden we af dat ze zich met tactiek en strategie bezighield. Ze zal dus manschappen hebben aangevoerd in de strijd"", zegt een van de onderzoekers. Volgens de archeologen is dit de eerste keer dat er een vrouwelijke Vikingstrijder is ontdekt. Hoewel oude mythes gewag maken van vrouwelijke strijdgodinnen, zoals de Walkuren, denken de wetenschappers toch dat het eerder uitzondering dan regel was. ""In dit geval zal haar afkomst misschien een rol hebben gespeeld. Daar hechtte men blijkbaar meer waarde aan dan aan haar sekse.""",Buitenland,https://nos.nl/artikel/2192248-eeuw-na-opgraving-blijkt-vikingstrijder-een-vrouw.html
155524,2017-06-09 17:42:00,Conservatieve DUP maakt Mays brexit er niet makkelijker op,"De protestantse Noord-Ierse Democratische Unionistische Partij (DUP) gaat de nieuwe regering van premier May gedoogsteun geven. Of de partij ook ministers voor het kabinet gaat leveren, is nog niet duidelijk. Partijleider Arlene Foster ging daags na de verkiezingen niet verder dan te zeggen dat ze in gesprek gaat met de Conservatieven om voor stabiliteit te zorgen. Ze zal haar huid duur verkopen. Duidelijk is dat de DUP invloed zal hebben op de brexit-onderhandelingen. Wat voor partij is de DUP eigenlijk en wat is hun positie over de brexit? De DUP is in Nederland vrij onbekend, maar speelt al decennialang een cruciale rol in de Noord-Ierse politiek. De partij werd in 1971, tijdens de beruchte Troubles (de gewelddadige strijd tussen protestanten en katholieken in Noord-Ierland), mede-opgericht door de luidruchtige anti-papistische dominee Ian Paisley. In de jaren negentig matigde Paisley zijn toon en zocht voorzichtig toenadering met zijn tegenstanders. Dat gaf de ruimte voor de Goede Vrijdagakkoorden van 1998. Daarin sloot de DUP een akkoord met aartsrivaal Sinn Feín, de katholieke partij in Noord-Ierland (en politieke tak van de IRA) die traditioneel aansluiting bij de Ierse Republiek nastreeft. De DUP heeft het tegenovergestelde als doel: vooral in de 'unie' met Engeland blijven. Paisley werd premier van Noord-Ierland, met zijn katholieke tegenpool Martin McGuinness van Sinn Feín als vice-premier. De voormalige aartsrivalen bleken het opvallend goed met elkaar te kunnen vinden. Bij de parlementsverkiezingen behaalde DUP tien zetels (twee meer dan de vorige keer). Dat lijkt misschien niet veel op een totaal van 650 zetels in het Britse Lagerhuis, maar de partij van DUP-leider Arlene Foster is van groot belang voor premier May. Haar Conservatieve Partij heeft de (gedoog)steun van de DUP nodig om een meerderheid te krijgen in het Lagerhuis - hoewel die meerderheid dan bestaat uit een wankele twee zetels. De partij van Foster zal geen makkelijke partner worden voor May. De DUP is eurosceptisch, en vooral conservatief: tegen homohuwelijk en tegen abortus. De partij is zo conservatief dat Conservatieven van May daarmee vergeleken soms een bende progressievelingen lijken. Regeren met gedoogsteun van de DUP is de Conservatieven in het verleden lang niet altijd goed bevallen. De voormalige Conservatieve premier Major kan erover meepraten. Toen hij met moeite zijn meerderheid in het parlement overeind hield, trokken een aantal opstandige euro-sceptici uit zijn eigen partij hun steun in. De Noord-Ieren doen namelijk niets voor niets. Foster zei daags na de verkiezingen dat ze zich ""niet gaat verontschuldigen dat ze voor Noord-Ierland de beste deal wil sluiten"". Met andere woorden: premier May, we willen je steunen, maar daar willen we wel wat voor terug. Een zachte brexit bijvoorbeeld, en geen harde brexit. Iets waar May juist fors op inzet. Bij een harde brexit worden de banden met de EU zo veel mogelijk verbroken. Bij het 'zachte' alternatief wordt er nog ingezet op zo veel mogelijk samenwerking. ""Niemand wil een harde brexit"", zei Foster eerder tegen de Britse krant The Telegraph. ""Wat we willen is een werkbaar plan om de EU te verlaten, daar ging het referendum over."" Overigens stemde vorig jaar een meerderheid van de Noord-Ieren tegen een vertrek uit de Europese Unie (44 tegen 56 procent). De meeste protestanten stemden voor een brexit. Een andere cruciaal vraagstuk rondom het vertrek uit de EU is de grens met Ierland. Een harde brexit betekent dat Noord-Ierland aan de grens van de EU (met lidstaat Ierland) komt te liggen. Sinn Féin waarschuwde in januari al dit kan leiden tot strenge grenscontroles. DUP-leider Foster wil, net als Sinn Feín, dat scenario voorkomen en is een voorstander van open grenzen. Naast een softe brexit zal Arlene Foster nog wel met een wensenlijstje komen in de gesprekken met Theresa May: verlaging van de vennootschapsbelasting bijvoorbeeld, of een einde aan de vervolging van protestantse para-militairen die tijdens de Troubles misdaden hebben begaan. En over de invloed van de mens op de klimaatverandering is het laatste woord ook nog niet gesproken. Daar heeft Foster namelijk haar twijfels over.",Buitenland,https://nos.nl/artikel/2177388-conservatieve-dup-maakt-mays-brexit-er-niet-makkelijker-op.html
242231,2022-07-23 06:44:08,Flamboyante strafpleiter Piet Doedens (79) overleden ,"Strafpleiter Piet Doedens is op 15 juli overleden. Gisteren is hij in besloten kring gecremeerd, meldt De Telegraaf. Doedens werd 79 jaar. Piet Doedens verdedigde verdachten in tal van geruchtmakende zaken, zoals de zogeheten paskamermoord. Daarin stond hij fietsenmaker Rob van Zaane bij, die in 1987 was veroordeeld tot 12 jaar cel voor het vermoorden van verkoopster Sandra van Raalten. In hoger beroep werd Van Zaane vrijgesproken nadat Doedens de resultaten van een geurproef met speurhonden van tafel had geveegd, wat het technische bewijs vormde in de zaak. Andere opvallende zaken waarin de altijd onberispelijk geklede Doedens optrad, waren de Puttense moordzaak en het hoger beroep in de zaak rond de moord op de 13-jarige Sybine Jansons uit Maarn. Ook stond hij enkele grote drugscriminelen bij zoals Henk Rommy en De Hakkelaar. Verder trad Doedens met zijn bevriende collega Jan Boone op in de zaak rond de moord op de Rotterdamse John Bestebreurtje, alias de Bingokoning. Daarbij lieten ze een heel meer leegpompen omdat het moordwapen op de bodem zou liggen. Uiteindelijk werd er een wapen gevonden, maar dat bleek niet het wapen te zijn waarmee de moord was gepleegd. Doedens onderscheidde zich door zijn beknopte, scherp geformuleerde betogen in de rechtszaal. Foto's van de advocaat in zijn werkkamer tonen een interieur vol antiek, gedecoreerd met opgezette dieren. Doedens begon zijn loopbaan bij Max Moszkowicz sr in Maastricht. Zijn eerste klus was het poetsen van de naamplaat van advocatenkantoor. Zes jaar later begon de jurist zijn eigen kantoor in Utrecht, waar hij vandaan kwam. In 2007 kreeg Doedens een hersenbloeding waarna hij stopte als advocaat en een teruggetrokken bestaan leidde. Goede vriend en ex-misdaadverslaggever van De Telegraaf Cees Koring wist hem over te halen tot een boek over zijn leven. De autobiografie met de titel De waarheid bestaat niet, dus zoek iets dat erop lijkt lag in 2013 in de schappen.",Binnenland,https://nos.nl//artikel/2437953-flamboyante-strafpleiter-piet-doedens-79-overleden
187519,2019-01-15 11:23:00,Verdachte doodrijden 'geel hesje' heeft zich gemeld,"De vrachtwagenchauffeur uit Landgraaf die een actievoerder met een geel hesje bij Luik zou hebben doodgereden, heeft zich bij de Belgische politie gemeld. De Nederlander wordt gehoord, meldt het parket in Luik. Zijn advocaat Richard Wagemans wil tegen 1Limburg niet zeggen wat er vrijdagavond is gebeurd toen er 20 tot 25 gele hesjes opdoken. Volgens hem was er sprake van een ongeluk, terwijl de Belgische justitie uitgaat van opzet. Hij vertelt dat zijn cliënt - een veertiger met jarenlange rij-ervaring - doodsbang was. Wagemans wijst erop dat zijn cliënt afgeschilderd wordt als dader, terwijl dat nog niet is vastgesteld. Volgens hem was er sprake van een ongeluk, terwijl de Belgische justitie uitgaat van opzet. ""Ook werd hij gezien als voortvluchtig. Maar hij meldt zich vrijwillig. Mijn cliënt wil niet in een uitzettingsprocedure terechtkomen. Hij wil overal op antwoorden, hij heeft niks te verbergen."" Deze vrachtwagenchauffeur wil een inzamelingsactie houden voor zijn collega om de advocaatkosten te kunnen betalen: De advocaat noemt de beweging van de gele hesjes ""crimineel"". Hij vraagt zich af waarom een protestbeweging met ijzeren staven op een snelweg staat en waarom de actievoerders chauffeurs bedreigen. Een collega-trucker zegt tegen RTL Nieuws dat de voorruit van de chauffeur uit Landgraaf werd ingeslagen, net als de zijruiten en de deur. ""Overal autobanden onder het chassis. Complete chaos."" Vlak na de aanrijding was de sfeer op de E25 grimmig, en was veel politie ter plekke:",Regionaal nieuws,https://nos.nl/artikel/2267564-verdachte-doodrijden-geel-hesje-heeft-zich-gemeld.html
48234,2012-11-19 12:08:00,Weer tientallen beschietingen Gaza,"Het Israëlische leger heeft ook vandaag weer tientallen doelen bestookt in de Gazastrook. Er werd onder meer een politiebureau van Hamas verwoest. Veertien Palestijnen zouden zijn omgekomen. Hamas vuurde afgelopen nacht één raket af op Israël, maar in de loop van de ochtend werden de raketbeschietingen opgevoerd. Het Israëlische leger zegt dat een Palestijnse raket een school in de zuidelijke stad Asjkelon raakte. Er waren geen leerlingen; de school was uit voorzorg dicht. Het dodental in de Gazastrook staat volgens Israël op 95. Tweederde van de slachtoffers zijn volgens Israël militanten. Hamas zegt dat Israël vooral burgerslachtoffers maakt. Gisteren was de bloedigste dag tot nu toe, met zeker 27 doden. Bij een van de aanvallen in Gaza kwamen negen mensen van dezelfde familie om het leven. Doelwit zou het huis van een Hamas-kopstuk zijn geweest. Israëlische legerfunctionarissen zeiden tegen de krant Haaretz dat door een technische fout het huis van de buren was geraakt. Mensenrechtenorganisaties zeggen dat steeds meer Palestijnse families door de aanhoudende bombardementen opgesloten zitten in hun huis, zonder water en eten. Ook in ziekenhuizen in de Gazastrook verslechtert de situatie vanwege een gebrek aan medische middelen, zeggen artsen.",Buitenland,https://nos.nl/artikel/442204-weer-tientallen-beschietingen-gaza.html
228569,2021-07-19 00:00:00,Kinderartsen bezorgd: aantal kinderen dat verdrinkt daalt niet meer,"Nederlandse kinderartsen maken zich zorgen over het aantal kinderen dat verdrinkt. Jarenlang daalde dat cijfer, onder meer door betere zwemlessen en maatregelen in zwemplassen. Maar sinds een paar jaar is er van een daling geen sprake meer. Met veel vakanties in eigen land, vrezen de artsen dit jaar zelfs voor een stijging, ook omdat veel kinderen achterlopen met de zwemlessen. Jaarlijks overlijden ongeveer acht kinderen aan de gevolgen van ernstig zuurstoftekort onder water, blijkt uit cijfers van het Centraal Bureau voor de Statistiek. Maar dat getal zegt niks over wat kinderen overhouden aan een bijna-verdrinking, vertelt kinderarts Joke Kieboom van het UMCG in Groningen, die er onderzoek naar deed. ""Elk jaar belanden ongeveer tachtig kinderen na een verdrinking of bijna-verdrinking in het ziekenhuis, een groot deel op de intensive care."" Kieboom is bezorgd dat ook dat cijfer niet daalt. ""Meestal houden deze kinderen er blijvende schade aan over of worden ze zelfs ernstig gehandicapt."" Het is een frustratie voor artsen, legt ze uit. ""Je ziet daar een prachtig kindje liggen, dat tot een uur daarvoor nog helemaal gezond was."" De kinderen hebben onder water vaak een ernstig zuurstoftekort gehad waardoor er schade is aan de hersenen. ""Het frustreert dat wij dan niet zoveel meer kunnen betekenen"", zegt Kieboom, die wil dat er meer aandacht komt voor het voorkomen van een verdrinking. Hieronder is goed te zien dat het aantal verdrinkingen met dodelijke afloop jarenlang daalde, maar al enige tijd niet meer, ook onder kinderen tussen 0 en 10 jaar oud: Volgens kinderartsen en organisaties betrokken bij het Nationaal Plan Zwemveiligheid, is de kans op verdrinken het grootst voor kinderen tussen de 0 en 5 jaar oud. ""Dat gaat dan bijvoorbeeld om baby's in bad, die even uit het oog worden verloren omdat de telefoon gaat. Maar ook peuters bij een sloot, die het gevaar van water nog niet herkennen."" De kinderen boven de 5 vormen een minder groot risico, blijkt uit de cijfers, omdat ze zwemles krijgen. Toch moeten ook die kinderen in de gaten worden gehouden, roept kinderarts Kieboom op, ""zeker dit jaar"". Door het coronavirus en de bijbehorende maatregelen, lopen veel van hen namelijk achter met de zwemlessen. ""Normaal denken we bij een kind van zeven: dat komt wel goed. Maar nu kan het zijn dat hij of zij nog amper zwemlessen heeft gehad."" Nog meer alertheid is volgens artsen en organisaties de enige oplossing. ""Je kind continu in de gaten houden is lastig, maar uit alle onderzoeken blijkt toch vaak dat verdrinkingen meestal vermijdbaar zijn"", zegt Kieboom. ""Zeker kinderen die niet kunnen zwemmen, moet je niet uit het oog verliezen."" En voor kinderen die graag spelen bij het water, adviseert de kinderarts om ze zwembandjes om te doen. ""Ouders overschatten vaak een beetje de afspraken die je met een kind kan maken over wel of niet te dicht bij het water komen. Dus ze moeten echt bandjes om."" Vorig jaar waren er meerdere incidenten met muistromen. Een mui is een opening tussen twee zandbanken, waarin het water snel en met veel kracht naar de zee terugstroomt. De Reddingsbrigade waarschuwde hiervoor. In deze animatie kun je zien hoe een muistroom werkt en wat je moet doen:",Binnenland,https://nos.nl/artikel/2389902-kinderartsen-bezorgd-aantal-kinderen-dat-verdrinkt-daalt-niet-meer
232765,2021-11-05 13:21:00,Astrid Kersseboom nieuwe presentator NOS Radio 1 Journaal,"Astrid Kersseboom wordt de nieuwe presentator van het NOS Radio 1 Journaal. Zij is de opvolger van Jurgen van den Berg, die na het programma zes jaar te hebben gepresenteerd overstapt naar Omroep Max. Kersseboom zit op maandag 3 januari voor het eerst achter de microfoon. Ze stopt bij televisie. Astrid Kersseboom (55) heeft een lange staat van dienst bij de NOS: ze begon in 1998 als nieuwslezer bij het NOS Radionieuws. In 2001 stapte ze over naar tv, naar NOS Studio Sport. Drie jaar later, januari 2004, volgde het NOS Journaal. Daar presenteerde ze niet alleen de journaals, maar ook urenlange breaking news-uitzendingen. Vanaf 2007 had ze ook het koningshuis in haar pakket. Astrid Kersseboom heeft er zin in. ""Na 21 jaar tv ga ik terug naar mijn oude liefde, de radio en dan ook nog als presentator van het NOS Radio 1 Journaal, de uitzending waar ik nu elke dag mee wakker word."" Ze noemt het een programma waarvan de presentator in hoge mate de toon bepaalt en waarin je sterk journalistiek inhoudelijk bezig bent. ""Het is als start van de dag een van de belangrijkste uitzendingen van NPO Radio 1. Ik voel me dan ook vereerd. Het betekent een grote verantwoordelijkheid, maar die neem ik graag op me."" Het NOS Radio 1 Journaal is het best beluisterde dagelijkse programma op NPO Radio 1. Gemiddeld luisteren 273.000 mensen naar het programma. Daarmee heeft het een marktaandeel van 12 procent. Het programma is op weekdagen te horen van 06.00 tot 09.30 uur en op zaterdag van 07.00 tot 08.30 uur. Hoofdredacteur NOS Nieuws Marcel Gelauff noemt Kersseboom een zeer ervaren presentator en journalist, met een brede belangstelling. ""Astrid heeft ervaring met radio en sport, en ze is toegankelijk, nieuwsgierig en open. Daarmee brengt ze van nature het geluid waarmee je als radioluisteraar de dag wil beginnen."" Haar brede algemene ontwikkeling toonde ze ook in de zomer van 2020 toen ze het spelprogramma De Slimste Mens won. ",Binnenland,https://nos.nl/artikel/2404459-astrid-kersseboom-nieuwe-presentator-nos-radio-1-journaal
159810,2017-08-21 21:57:00,Topwijnen sterrenrestaurant worden vernietigd na grotbrand,"Het is over en uit met de unieke wijnvoorraad die sterrenrestaurant Chateau Neercanne in Maastricht had opgeslagen in de grotten naast het kasteel. Door de langdurige brand die daar in juli woedde, zijn de wijnen blootgesteld aan te hoge temperaturen. Volgens directeur Peter Harkema zijn ze niet meer drinkbaar. De complete voorraad is afgevoerd. Neercanne heeft twaalf jaar gedaan over de opbouw van de collectie. Wat resteert is de wijn die in de wijnkelder van het kasteel zelf ligt. Harkema zei ruim twee weken geleden al dat hij de wijn hoogstwaarschijnlijk zou moeten afschrijven. ""De wijn is misschien nu nog niet verkeerd, maar over een half jaar of een jaar kan de wijn toch om zijn. Wat roet en pek doen met wijn is niet goed natuurlijk."" Maar nu zegt Harkema dus bij 1Limburg dat de complete voorraad wordt vernietigd. De mergelgrotten bij het kasteel worden schoongemaakt. De planning is om ze over anderhalve maand weer in gebruik te nemen. In de grotten zijn veel feesten, diners en huwelijksceremonies. Eerder werd al bekend dat de unieke handtekeningen van vorsten en andere hoogwaardigheidsbekleders, onder wie de deelnemers aan de Eurotop van 1991, gespaard gebleven zijn. Chateau Neercanne wil niet zeggen hoe groot de totale schade is. ",Regionaal nieuws,https://nos.nl/artikel/2189167-topwijnen-sterrenrestaurant-worden-vernietigd-na-grotbrand.html
111510,2015-08-24 17:35:00,Rijksrecherche zoekt getuige arrestatie Mitch Henriquez,"De Rijksrecherche is op zoek naar een specifieke getuige in het onderzoek naar de dood van arrestant Mitch Henriquez. Justitie vermoedt dat de getuige bruikbaar beeldmateriaal heeft van het incident. Morgenavond worden er beelden vertoond in het tv-programma Opsporing Verzocht waarop de getuige te zien is. De getuige zal echter niet herkenbaar zijn op de beelden. Henriquez werd eind juni in het Zuiderpark in Den Haag hardhandig gearresteerd en overleed. Het Openbaar Ministerie zei vier dagen na zijn dood dat het aannemelijk is dat Henriquez is overleden door zuurstofgebrek, waarschijnlijk veroorzaakt door het politieoptreden. Vijf agenten die de Arubaanse man oppakten worden verdacht van betrokkenheid bij zijn dood en zijn geschorst. De dood van Henriquez leidde tot rellen in de Schilderswijk. Het was meerdere nachten onrustig en de politie arresteerde honderden relschoppers, van wie een aantal werd veroordeeld, de meesten tot voorwaardelijke celstraffen.",Binnenland,https://nos.nl/artikel/2053761-rijksrecherche-zoekt-getuige-arrestatie-mitch-henriquez.html
153710,2017-05-10 20:54:00,Festival: Netflix mag niet meer naar Cannes zonder bioscoopfilms,"Films van Netflix mogen vanaf volgend jaar mogelijk niet meer meedingen naar de Gouden Palm op het filmfestival van Cannes. Tot woede van de Franse bioscoopbranche zijn voor het eerst twee Netflix-films ingezonden voor het festival, dat volgende week begint. De sector is kwaad, omdat die films alleen worden gestreamd naar Netflix-abonnees en niet worden vertoond in bioscopen. De bioscopen noemen dat een ""gevaar voor het hele ecosysteem"". Festivaldirecteur Thierry Fremaux had gehoopt dat Netflix op de een of andere manier een bioscooppremière zou organiseren voor de ingezonden films The Meyerowitz Stories en Okja. Maar vandaag liet hij weten dat daarover geen overeenstemming was bereikt. Dat staat ook op de website van het filmfestival. ""Vanaf volgend jaar worden geen films meer geaccepteerd als er niet de garantie is dat ze ook worden vertoond in Franse bioscopen"", zei Fremaux.",Buitenland,https://nos.nl/artikel/2172498-festival-netflix-mag-niet-meer-naar-cannes-zonder-bioscoopfilms.html
210451,2020-05-21 20:07:00,VS trekt zich terug uit vliegtuigpact om Rusland,"De Verenigde Staten trekken zich terug uit het Open Skies-verdrag, dat vrij vliegverkeer van surveillancetoestellen regelt. Dat heeft president Trump aangekondigd. De terugtrekking moet binnen een aantal maanden geregeld zijn. Trump liet nog wel een kiertje open. Hij voegde eraan toe dat er een kans bestaat dat hij alsnog tot nieuwe afspraken komt met Rusland, dat hij verwijt zich niet aan het verdrag te houden. In het vliegtuigpact is vastgelegd dat ongewapende militaire verkenningsvliegtuigen in overleg door het luchtruim van de 35 deelnemende landen mogen vliegen. De idee is dat er daardoor meer openheid is over militaire activiteiten, waardoor spanningen en escalatie worden voorkomen. Ook moeten de vluchten afspraken over de productie van wapens controleren. Volgens de VS heeft Rusland het verdrag herhaaldelijk geschonden. Rusland zou vluchten van de VS meermaals toegang tot bepaalde gebieden hebben geweigerd, zoals over Kaliningrad en bij de grens met Georgië. Ook zegt Washington dat de beelden die tijdens dergelijke vluchten verkregen worden, via commerciële satellieten goedkoper te krijgen zouden zijn. De terugtrekking zet de relatie tussen Washington en Moskou verder onder druk. Rusland ontkent dat het zich niet houdt aan de afspraken en zegt dat alle deelnemende partijen door de opzegging van de VS worden getroffen. Het Open Skies-verdrag werd ondertekend door onder andere de VS en een groot aantal Europese landen, waaronder Nederland. Het trad in 2002 in werking en werd ingesteld zodat landen elkaars militaire activiteiten konden monitoren. Het Open Skies-verdrag is niet het eerste belangrijke internationale pact waaruit president Trump zich terugtrekt. Eerder zegde hij de Iran-deal eenzijdig op en vorig jaar verliet de VS een raketverdrag met Rusland.",Buitenland,https://nos.nl/artikel/2334653-vs-trekt-zich-terug-uit-vliegtuigpact-om-rusland.html
123095,2016-02-04 07:27:00,Moerdijk verbaasd en geschrokken door langdurig gaslek Shell,"Inwoners van de gemeente Moerdijk zijn ""verbaasd en een beetje geschrokken"" van het nieuws dat er de afgelopen maanden een grote hoeveelheid giftig gas is weggelekt bij de plaatselijke Shell-raffinaderij. ""Hoe kan dit zo lang gebeuren zonder dat Shell het in de gaten heeft?"", vraagt Raymond Cools van de dorpsraad zich af. Shell maakte gisteren bekend dat na reparatiewerkzaamheden op 21 november een afsluiter open is blijven staan, iets wat pas vorige week werd ontdekt. Daardoor lekte per dag zo'n 380 kilo ethyleenoxide weg, in totaal ruim 25 ton. De stof, die wordt gebruikt voor het maken van shampoo's en wasmiddelen, is kankerverwekkend, maar Shell benadrukt er geen schadelijke concentraties zijn gemeten. Doordat de afsluiter op 25 meter hoogte zat en de stof snel vervliegt in de buitenlucht, merkte men er op grondniveau niets van. ""De primaire reactie is verbazing, geen paniek"", zegt Cools. ""Pas na 2,5 maand ontdekte men dat er 25 ton is weggelekt. Dat is heel lang en heel veel."" Burgemeester Klijs van Moerdijk deelt zijn verbazing. ""Als ik dit hoor, denk ik: hoe is het mogelijk dat er niet ergens binnen een uur een belletje afgaat?"" ""We begrijpen de zorgen heel goed en die delen we ook"", zegt een woordvoerder van Shell. ""We zijn heel teleurgesteld dat dit incident heeft kunnen gebeuren."" Het is ook niet de eerste keer dat er iets fout gaat in het industriegebied. Zo was er in 2014 een grote brand bij Shell Moerdijk, waarna de Onderzoeksraad voor Veiligheid onderzoek deed. In het eindrapport werd forse kritiek geleverd op Shell: het bedrijf zou zich onvoldoende bewust zijn van de veiligheidsrisico's bij het bedrijf. ""Shell is een gerenommeerd bedrijf dus daar hebben we best vertrouwen in,"" stelt Cools, ""maar het is wel verbazingwekkend dat er op zo'n korte termijn weer zo'n incident moet gebeuren. Dat is niet goed."" De provincie Brabant moet toezicht houden op de veiligheid in Moerdijk. ""Maar het is niet zo dat we twintig toezichthouders daar rond hebben lopen om alle ventielen te controleren"", zegt gedeputeerde Johan van den Hout. ""Wij kijken of zij zich houden aan vergunningen. Dat hebben ze nu bepaald niet gedaan, dus willen we weten hoe het komt."" Ook Cools en burgemeester Klijs willen onafhankelijk onderzoek naar het lek. Klijs: ""Ik wil precies weten wat dit betekent voor de volksgezondheid. De eerste indicatie is niet echt negatief, maar ik vind dat het veel beter bekeken moet worden, zowel de hoeveelheid als de gevolgen."" Het is nog niet bekend wanneer dat onderzoek klaar is. ",Binnenland,https://nos.nl/artikel/2084792-moerdijk-verbaasd-en-geschrokken-door-langdurig-gaslek-shell.html
72229,2013-12-03 14:53:00,Dijksma: los ganzenkwestie zelf op,"De provincies moeten zelf op zoek naar een oplossing voor de overlast die ganzen veroorzaken, nu een akkoord daarover niet doorgaat. In de Tweede Kamer zei staatssecretaris Dijksma dat ze teleurgesteld is omdat het Ganzenakkoord van de baan is. Ze vindt het niet haar taak om nu een bemiddelaar aan te stellen. ""De verantwoordelijkheid ligt nu bij de provincies, zij moeten de eerste stap zetten."" Het Ganzenakkoord was een afspraak tussen de provincies en natuur- en landbouworganisaties over het beheer van ganzen in Nederland. Het zou ingaan op 1 januari, maar er is ruzie ontstaan over de winterrust voor de vogels. Volgens Dijksma is het akkoord geklapt door een gebrek aan vertrouwen tussen de partijen en moet dat eerst hersteld worden. Ganzen zijn een probleem voor de landbouw. Ze vertrappen gewassen en vreten akkers kaal. ",Politiek,https://nos.nl/artikel/582069-dijksma-los-ganzenkwestie-zelf-op.html
243223,2022-08-25 21:04:06,Macron in Algerije: 'Pijnlijke geschiedenis achter ons laten',"Bij een bezoek aan Algerije heeft de Franse president Macron gezegd dat de twee landen hun pijnlijke geschiedenis achter zich moeten laten en vooral naar de toekomst moeten kijken. Macron kwam vandaag aan in de voormalige Franse kolonie voor een driedaags bezoek, gericht op het versterken van de economische banden en het helen van de wonden uit het koloniale verleden. Die koloniale tijd eindigde in een acht jaar durende onafhankelijkheidsoorlog van 1954 tot 1962 waarin honderdduizenden doden vielen en nog eens honderdduizenden mensen naar Frankrijk vluchtten. In 2017 had Macron de gebeurtenissen tijdens de Algerijnse oorlog al ""een misdaad tegen de menselijkheid"" genoemd, en hij zei toen dat hij de bladzijde wil omslaan. Tot officiële excuses van Frankrijk - een lang gekoesterde wens in Algiers - is het tot nu toe niet gekomen. Vorig jaar laaiden de emoties in het Noord-Afrikaanse land opnieuw hoog op, juist door een uitspraak van Macron zelf die stelde dat de Algerijnse nationale identiteit niet bestond voordat de Fransen het land koloniseerden. Ook zei hij dat Algerijnse leiders de geschiedenis van de onafhankelijkheidsstrijd herschreven en zich daarbij baseerden op een haat jegens Frankrijk. Die opmerkingen leidden tot woedende reacties in Algerije, vooral bij degenen die de oorlog hebben meegemaakt. In een reactie beschuldigde Algerije Parijs van genocide in de koloniale tijd. Vandaag probeerde de Franse leider het diplomatieke dispuut te overbruggen. ""We hebben een complex, pijnlijk verleden. En het heeft ons soms belet om naar de toekomst te kijken"", zei hij na een ontmoeting met zijn Algerijnse ambtgenoot Tebboune. Tebboune zei te hopen ""dat het bezoek nieuwe kansen zal bieden voor partnerschap en samenwerking met Frankrijk"" Het aanhalen van de banden is voor Frankrijk belangrijker geworden door de oorlog in Oekraïne. De vraag naar Noord-Afrikaans gas is daardoor toegenomen. Ook de toenemende vluchtelingenstroom over de Middellandse Zee is een heikel punt. Algerije hoopt op meer inkomsten door de gestegen energieprijzen en meer Europese investeringen.",Buitenland,https://nos.nl//artikel/2442056-macron-in-algerije-pijnlijke-geschiedenis-achter-ons-laten
98853,2015-02-12 13:27:00,'Seksrabbijn' Berland mag worden uitgeleverd,"Rabbijn Eliezer Berland mag uitgeleverd worden aan Israël. Dat heeft de rechtbank in Haarlem bepaald. De rechter zegt dat de uitlevering toelaatbaar is, ondanks de slechte gezondheid van de rabbijn. Hij heeft problemen met zijn hart. Minister van Veiligheid en Justitie Opstelten kan uitlevering nog tegenhouden op basis van humanitaire gronden. In Israël wordt de 77-jarige rabbijn gezocht omdat hij enkele vrouwelijke volgelingen zou hebben misbruikt. Een van de slachtoffers zou destijds minderjarig zijn geweest, melden Israëlische media. In september 2014 werd hij op Schiphol aangehouden en na verhoor onder voorwaarden vrijgelaten in afwachting van zijn uitlevering. De maand erop leidde het bezoek van Berland en zijn gevolg aan Texel tot grote ophef. De camping waar de rabbijn verbleef was bij lange na niet groot genoeg voor de groep volgelingen. In november zei Berland in zijn verweer dat alle beschuldigingen leugens zijn. Hij zei dat de getuigen geld hadden gekregen om hem te beschuldigen. ",Binnenland,https://nos.nl/artikel/2018852-seksrabbijn-berland-mag-worden-uitgeleverd.html
226285,2021-05-25 16:33:00,Rechtszaak Martien R. gaat door ondanks uittocht verdachten en advocaten,"Ook al weigeren verdachten en advocaten nog te komen, het megaproces tegen een Brabantse woonwagenfamilie gaat gewoon door. Dat zei de rechtbank in Den Bosch vandaag in de zaak rond 'Operatie Alfa'. In de zaak staan vijftien verdachten terecht voor grootschalige drugs- en wapenhandel. Ze zouden hebben geopereerd vanaf een woonwagenkamp in Oss. Hoofdverdachte Martien R. maakte afgelopen vrijdag bekend dat hij niet meer naar de rechtszaal komt omdat hij geen vertrouwen meer heeft in een eerlijk proces. Directe aanleiding was de afwijzing van alle verzoeken van de verdediging. Die wilde onder meer informatie over een afluisteroperatie van de politie, maar dat vond de rechter niet nodig. Vanochtend maakten vijf andere verdachten, de meeste familie van Martien R., bekend dat ze ook niet meer komen en dat ze hun advocaten opdragen ook niet meer op te treden. ""Er zijn manco's in het dossier aangetoond door de verdediging"", zei verdachte Toon R. ""Maar u toont daar geen interesse voor. Ik wil niet meedoen aan dit schijnproces."" Zijn medeverdachten noemden de rechtszaak ""de Jerry Springer show, alleen voor de media"" en ""een combinatie van Circus Renz, Mies Bouman en een poppenkast"". Ook de advocaten waren zeer kritisch over de rechtbank. ""Er is geen enkel verzoek toegewezen en de rechters stellen geen enkele kritische vraag aan het OM"", zei Fébe Schoolderman, raadsvrouw van de zoon van Martien R. ""De rechters hebben geen interesse in de waarheid, geen oog voor het individu. U gaat de verdachten wel aanhoren maar het vonnis ligt al klaar."" De rechtbank ging vandaag niet in op de verwijten, maar zei wel de situatie te betreuren. De patstelling in dit proces is uniek in Nederland. Niet eerder liepen zoveel verdachten en advocaten weg. Afgelopen week verzocht de advocaat van Martien R. de rechtbank om zich terug te trekken. De rechters wilden het Pinksterweekend gebruiken voor bezinning. Het Openbaar Ministerie wilde dat de zaak doorgaat om te voorkomen ""dat de voortgang van het proces op deze manier wordt gegijzeld"". Na opnieuw een lange pauze maakte de rechtbankvoorzitter vanmiddag bekend dat de zaak gewoon doorgaat. Voordat de verdachten de zaal verlieten, vroeg hij of ze dit vrijwillig, weloverwogen en na overleg met hun advocaat deden. Dit om na te gaan of ze de gevolgen van hun keuze inzien. Een proces kan ook zonder aanwezigheid van verdachten worden gevoerd, maar dan kunnen er geen vragen worden gesteld en ontbreekt de tegenspraak. De rechtbank wilde de verdachten niet dwingen om aanwezig te zijn, omdat ze dan toch zullen zwijgen. Voor het Brabantse megaproces zijn achttien zittingsdagen uitgetrokken. De groep rond Martien R. staat terecht voor de handel in grote hoeveelheden cocaïne, xtc en wapens. De politie wist microfoons en camera's te verstoppen in een schuurtje op het woonwagenkamp in Oss, waar de groep criminele zaken besprak. Ook komt er bewijs uit onderschept berichtenverkeer. In november 2019 volgde onder de naam 'Operatie Alfa' een reeks invallen en doorzoekingen. Naast drugs vond de politie tientallen pistolen, automatische wapens en handgranaten.",Binnenland,https://nos.nl/artikel/2382261-rechtszaak-martien-r-gaat-door-ondanks-uittocht-verdachten-en-advocaten
185848,2018-12-11 08:51:00,Extra banen in hernieuwbare energie en energiebesparing,"Investeringen in hernieuwbare energie en energiebesparing leveren banengroei op. Tussen 2008 en 2017 steeg het aantal voltijdbanen in de energiesector met ruim de helft, van 35.000 naar 54.000. Dat meldt het CBS. In 2008 waren biomassa en biogas nog verantwoordelijk voor het grootste deel van de werkgelegenheid in wat toen doorgaans nog werd aangeduid als 'alternatieve energie'. Inmiddels is de term hernieuwbare energie meer gangbaar en brengen vooral het plaatsen van zonnepanelen en de bouw van windmolens extra werkgelegenheid met zich mee. Sinds 2015 komen er meer banen voort uit investeringen in hernieuwbare energie en energiebesparing dan uit investeringen in conventionele energie als olie en gas. Vooral de installatiesector profiteert. De banengroei is daar zo groot, dat men vreest voor een tekort aan mankracht om de overgang naar hernieuwbare energie mogelijk te maken. Het tekort is ""gigantisch"", zegt Doekle Terpstra, voorzitter van installatiebranchevereniging UNETO-VNI. En het loopt alleen maar op: nu gaat het nog om 20.000 banen, over vijf jaar is dat al verdubbeld. Dat heeft te maken met het grote tekort aan technisch geschoolde mensen, aldus Terpstra. ""We doen er alles aan om meer mensen de techniek in te halen. We kijken bijvoorbeeld met het UWV hoe we mensen uit de financiële sector kunnen laten zij-instromen in de techniek. En we proberen statushouders aan ons te verbinden."" Een klein lichtpuntje is er ook. Terpstra in het NOS Radio 1 Journaal: ""Een poosje geleden hebben we een overeenkomst met de overheid gesloten, om in vijf jaar 6000 warmtepompmonteurs op te leiden. Alle opleidingslokalen zitten stampvol. We gaan die ambitie nu waarschijnlijk verdubbelen naar 12.000 mensen."" Overigens nam het aantal banen in de conventionele energie sinds 2014 af. Dat komt door het gereedkomen van drie steenkoolcentrales, waardoor de werkgelegenheid in de bouw van die centrales wegviel. Ook speelt waarschijnlijk het besluit om de aardgaswinning terug te brengen een rol.",Economie,https://nos.nl/artikel/2262986-extra-banen-in-hernieuwbare-energie-en-energiebesparing.html
66072,2013-08-26 09:07:00,Schaliegas: risico's te ondervangen,"De risico's bij het boren naar schaliegas zijn goed te ondervangen. Dat blijkt volgens minister Kamp van Economische Zaken uit onderzoek van ingenieursbureau Witteveen+Bos. Maar er komen voorlopig nog geen proefboringen; eerst zal een commissie van deskundigen zijn visie geven op het rapport. Kamp schrijft in een brief aan de Tweede Kamer dat een besluit over het in behandeling nemen van aanvragen voor proefboringen naar schaliegas sowieso eerst met de Kamer wordt gedeeld. Volgens de minister blijkt uit het onderzoeksrapport (.pdf) dat de risico's van opsporing en winning van schaliegas met de huidige wet- en regelgeving goed te ondervangen zijn. ""Om de potentiële betekenis van schaliegas voor de Nederlandse economie vast te kunnen stellen, zijn uiteindelijk proefboringen nodig"", zegt minister Kamp. Schaliegas wordt gewonnen door chemicaliën en zand onder grote druk in de bodem te pompen. Tegenstanders vrezen dat dat kan leiden tot onomkeerbare schade in de grond. Proefboringen zijn dan ook omstreden en hebben tot protesten geleid bij de drie gemeenten in Nederland waar ze gepland staan: Boxtel en Haaren in Noord-Brabant en Noordoostpolder in Flevoland. Kamp benadrukt dat er een aantal stappen moet worden doorlopen voordat er toestemming kan worden verleend voor proefboringen. Zo is onderzoek op locatie nodig, waaruit moet blijken hoe schaliegas veilig en verantwoord kan worden gewonnen. Daarbij worden volgens hem lokale bestuurders en omwonenden betrokken. Bovendien zijn gemeenten uiteindelijk verantwoordelijk voor andere vergunningen, zoals die voor de bouw van een boorinstallatie, benadrukt de minister.",Economie,https://nos.nl/artikel/544264-schaliegas-risico-s-te-ondervangen.html
69299,2013-10-17 09:28:00,NSA-chef Alexander vertrekt,"Keith Alexander, de baas van de Amerikaanse inlichtingendienst NSA, vertrekt over een paar maanden. Ook zijn tweede man, John Inglis, legt binnenkort zijn functie neer. Volgens de dienst stond het vertrek van de twee al vast en heeft het afscheid niets te maken met de ophef dit jaar over de lekken van oud-NSA-medewerker Snowden. De ambtstermijn van Alexander was al drie keer verlengd. Alexander is van plan in maart of april op te stappen. Inglis vertrekt al aan het einde van dit jaar. Niemand leidde de NSA langer dan Alexander, die in 2005 was aangesteld door president Bush. Inglis was sinds 2006 de tweede man van de organisatie. Hij was als veiligheidsexpert opgeklommen binnen de NSA. Het vertrek van de top van de NSA geeft president Obama de kans de koers van de organisatie te verleggen. De NSA kreeg na de lekken van Snowden veel kritiek, omdat de dienst burgers wereldwijd in de gaten houdt in de strijd tegen terrorisme. Alexander heeft die werkwijze altijd verdedigd. ",Buitenland,https://nos.nl/artikel/563433-nsa-chef-alexander-vertrekt.html
124835,2016-02-28 09:48:00,Hervormers winnen alle zetels in Teheran,"Bij de parlementsverkiezingen in Iran hebben de hervormingsgezinden alle dertig zetels gewonnen die er in Teheran op het spel stonden. Dat blijkt uit de eerste uitslagen van de verkiezingen die vrijdag werden gehouden. In het Iraanse parlement van 290 zetels is geen enkele zetel voor belangrijke conservatieve politici uit Teheran. Iraanse media spreken van een aardverschuiving. Buiten de hoofdstad gaan volgens de Iraanse staatstelevisie wel de conservatieven aan de leiding. De forse winst voor de hervormers is een steun in de rug voor president Rohani. Hij wil graag hervormen, maar hij stuit vaak op de conservatieve geestelijkheid. ""Het zijn maar dertig zetels op een totaal van 290, maar de hervormers krijgen zeker wat te zeggen"", vertelt correspondent Thomas Erdbrink. ""Mensen die vanuit de hoofdstad het parlement binnenkomen, hebben wat meer gewicht en daarmee meer invloed."" Behalve voor het parlement konden de Iraniërs vrijdag ook stemmen voor de Raad van Experts. Rohani en zijn bondgenoot en oud-president Rafsanjani doen het bij die verkiezingen ook veel beter dan werd verwacht. De Raad van Experts kiest en controleert de geestelijk leider van het land, nu is dat Ali Khamenei.",Buitenland,https://nos.nl/artikel/2089562-hervormers-winnen-alle-zetels-in-teheran.html
27917,2011-11-29 02:37:00,Republikein Cain weer in het nauw,"De Republikeinse presidentskandidaat Herman Cain is opnieuw in het defensief gedrongen door een vrouw. Op televisie zei de vrouw dat Cain 13 jaar lang een buitenechtelijke relatie met haar had. De Republikein zou haar vliegtickets hebben betaald zodat hij tijdens zijn reizen bij haar kon zijn. Cain zag de bui kennelijk al hangen en zei op CNN - nog voordat de vrouw haar verhaal had gedaan - dat hij nooit een buitenechtelijke relatie heeft gehad. Na de beschuldigingen zei hij: ""Het is iemand die ik ken en van wie ik dacht dat het een vriendin was"". ""Maar"", voegde hij er aan toe, ""ik had geen relatie met haar"". De afgelopen weken hebben verscheidene vrouwen de publiciteit gezocht en Cain beschuldigd van ongewenste intimiteiten. Voor de beschuldigingen stond Cain hoog in de peilingen; inmiddels is zijn populariteit behoorlijk gedaald.",Buitenland,https://nos.nl/artikel/317623-republikein-cain-weer-in-het-nauw.html
192415,2019-04-21 21:40:00,Nederlandse ambassadeur vindt niet dat Sri Lanka nu gemeden moet worden,"Er is geen reden om Sri Lanka de komende tijd te mijden als vakantieland. Ook hoeven mensen die nu in Sri Lanka zijn het land niet zo snel mogelijk te verlaten. Dat zegt de Nederlandse ambassadeur Joanne Doornewaard in een reactie op de aanslagen die meer dan 200 levens hebben geëist. Doornewaard zegt dat het wel belangrijk is dat iedereen op het eiland de adviezen van de autoriteiten en reisorganisaties opvolgt. Op dit moment betekent dat dat men zich moet houden aan de avondklok. Ook is het niet raadzaam om nu kerken te bezoeken. Maar de Nederlandse ambassade in Sri Lanka zegt geen signalen te hebben over een verdere dreiging. Doornewaard heeft van 's morgens vroeg tot 's avonds laat overleg gehad met de autoriteiten, de Europese collega's en ziekenhuizen. Ook is er contact geweest met de familie van het Nederlandse slachtoffer. Het gaat om een 54-jarige vrouw, die met haar gezin in het Cinnamon Grand Hotel in Colombo verbleef. Ze laat een man en kinderen achter. De vrouw is voor zover bekend het enige Nederlandse slachtoffer. Ook onder de gewonden in het ziekenhuis zijn geen Nederlanders. Toch sluit de ambassade niks uit. ""Er zijn ook nog veel gewonden niet geïdentificeerd"", zegt Doornewaard. ""Daar zouden Nederlanders bij kunnen zijn."" De ambassade zegt niet te weten wie er achter de aanslag zit. Morgen komen de veiligheidsdiensten bij elkaar en komt er misschien meer informatie naar buiten. De aanslag is een harde klap voor Sri Lanka. Doornewaard: ""Sri Lanka is erg populair onder toeristen en dat toerisme is belangrijk voor de economie. Dit gaat zeker effect hebben.""",Buitenland,https://nos.nl/artikel/2281494-nederlandse-ambassadeur-vindt-niet-dat-sri-lanka-nu-gemeden-moet-worden.html
36293,2012-04-23 16:59:00,'Verkiezingen nog voor de zomer',"Een krappe meerderheid van de Tweede Kamer wil nog voor de zomer verkiezingen. De meerderheid bestaat uit VVD, PvdA en SP. Als mogelijke datum wordt genoemd 27 juni. Volgens deze partijen moet er zo snel mogelijk duidelijkheid komen. Andere partijen dringen aan op meer tijd. Echte besluiten heeft de Kamer nog niet genomen en officieel bepaalt het kabinet de datum. Morgen is er een Kamerdebat met premier Rutte. Verkiezingen op een zo korte termijn zijn officieel wel mogelijk, maar niet gebruikelijk en volgens de Kiesraad ook onwenselijk. Nieuwe partijen die aan de verkiezingen willen meedoen, kunnen volgens de Kiesraad niet meer met een partijnaam op het stembiljet komen, maar alleen met een nummer. Verder hebben de partijen maar tot 16 mei de tijd om kandidatenlijsten in te dienen. De Kiesraad noemt dat een zeer korte termijn. En Nederlanders in het buitenland hebben nog maar drie weken om zich als kiezer te laten registreren. De Kiesraad benadrukt de besluiten van het kabinet te zullen respecteren, maar noemt ""verkiezingstechnisch"" 5 september de eerste reële datum.",Politiek,https://nos.nl/artikel/365542-verkiezingen-nog-voor-de-zomer.html
196758,2019-07-18 07:03:00,"Wekdienst 18/7: Trump ontvangt Rutte, en uitspraak in zaak moordopdracht op elektricien","Goedemorgen! Premier Rutte is vanavond te gast bij president Trump in het Witte Huis . En de rechter oordeelt of Naoufal F. levenslang krijgt voor de opdracht tot moord op een Iraanse elektricien uit Almere . Geleidelijk neemt de bewolking verder toe en vooral in de middag valt er hier en daar een bui. In het binnenland kan het ook onweren. Het wordt 22 tot 26 graden bij een matige zuidwestenwind. Morgen blijft het vrijwel overal droog en zijn er zonnige perioden. Ga je op pad? Hier vind je het overzicht van de werkzaamheden en files en de situatie op het spoor. 8 Miljoen mensen krijgen komend jaar mogelijk te maken met een verlaging van de pensioenen. Door de extreem lage rente, is de dekkingsgraad van de vier grootste pensioenfondsen laag. Zo laag, dat er gekort moet worden, mogelijk al op korte termijn. Het pensioenfonds ABP heeft de laagste dekkingsgraad in jaren en zit gevaarlijk dicht bij de kritische grens waarop pensioenen hoe dan ook gekort zullen moeten worden. Wellicht al in 2020, denkt ABP-voorzitter Corien Wortmann-Kool. De dreigende verlaging valt niet goed bij de FNV. De vakbond vindt het niet uit te leggen en niet te begrijpen gezien de overvolle pensioenkassen. Na de eikenprocessierups, is er nu een ander dier dat voor overlast zorgt: de mier. In de zomer krijgen de mieren vleugels om zich voort te planten. De vruchtbare mannetjes en koninginnen komen in grote getale de grond uit en vliegen uit. Dit jaar zijn ze door het koude, natte weer aan de late kant. Het fenomeen duurt (gelukkig) maar enkele dagen. Op twitter was #vliegendemier een trending topic: Fijne dag!",Binnenland,https://nos.nl/artikel/2293974-wekdienst-18-7-trump-ontvangt-rutte-en-uitspraak-in-zaak-moordopdracht-op-elektricien.html
5713,2010-05-31 11:47:00,Meer vier- en vijfpartijencolleges,"In de colleges van Burgemeester en Wethouders hebben nog nooit zoveel verschillende partijen gezeten als nu. Het blad Binnenlands Bestuur schrijft dat na onderzoek. Na de verkiezingen van 3 maart zijn in gemeenten met meer dan 60.000 inwoners veel meer colleges gevormd met vier of vijf partijen. Dat heeft niet geleid tot een sterke stijging van het aantal wethouders. De partijen zijn bang dat dat wordt gezien als verspilling, nu er bezuinigd moet worden. In Rotterdam en Arnhem heeft dat geleid tot de creatie van wethouders die in deeltijd werken.",Binnenland,https://nos.nl/artikel/161037-meer-vier-en-vijfpartijencolleges.html
101709,2015-03-26 11:43:00,'Assad bondgenoot in strijd tegen IS',"Natuurlijk heeft Assad dictatoriale trekken, zegt de Belgische politicus Filip Dewinter. ""Maar dat is bijzaak geworden. We moeten hem nu zien als bondgenoot in de strijd tegen IS."" Dewinter sprak anderhalf uur met de Syrische president. ""Het was een open gesprek met ruimte voor kritische vragen over chemische wapens, democratie en vluchtelingen."" Assad pleitte bij de leider van Vlaams Belang voor opheffing van de westerse strafmaatregelen. ""Wij lopen een land voor de voeten dat als enige op de grond strijd levert tegen IS. Door gebrek aan stroom, brandstof en medicijnen kan Syrië niet voluit strijden."" Dewinter erkent dat Assad geen schone handen heeft. ""Maar het regime pleegt geen aanslagen in Parijs en Brussel"", zei Dewinter in het NOS Radio 1 Journaal. IS is de belangrijkste vijand, zegt de Belg. ""Wij moeten samen met Syrië de strijd tegen IS winnen. Dat wil zeggen dat we de krachten moeten bundelen. Zij strijden op de grond en het buitenland uit de lucht."" Dewinter wijst op uitlatingen van de Amerikaanse minister van Buitenlandse Zaken Kerry, die eerder deze maand zinspeelde op een westerse toenadering tot het regime in Damascus. Vandaag heeft Dewinter gesprekken met politieke vertegenwoordigers in Libanon over de angst dat IS ook in dat land toeslaat. ",Buitenland,https://nos.nl/artikel/2026978-assad-bondgenoot-in-strijd-tegen-is.html
